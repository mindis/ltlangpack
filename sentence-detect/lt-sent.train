Partija „Tvarka ir teisingumas“ (TT) dabar gali jaustis tvirčiau: Rolandui Paksui grąžinta kandidatavimo galimybė; Europos žmogaus teisių teismo (EŽTT) sprendimas suteikia „tvarkiečiams“ antrą kvėpavimą kovose dėl valdžios olimpų.
Tai politinis-pragmatinis aspektas. 
Kaip dėl teisinio ir moralinio?
Vargu ar įmanoma iš šios drumzlinos istorijos distiliuoti grynąjį teisingumą.
Ir R. Pakso šalininkų, ir jo apkaltos rėmėjų stovyklos jautėsi ir skelbėsi ginančios teisingumą.
Tačiau ir vieni, ir kiti žaidė galios žaidimus, kurių taisyklės leidžia nepaisyti nei teisingumo, nei valdžių atskyrimo principų.
Konstitucijos sargyboje per apkaltą buvę teisininkai akivaizdžiai persistengė. 
Šitai konstatavo EŽTT, nusprendęs, kad Lietuva pažeidė Europos žmogaus teisių konvenciją ir kad draudimas R. Paksui dalyvauti Seimo rinkimuose – neproporcingas. 
O juk kaip tik šis draudimas daug lėmė politinės galios žaidimuose.
„Tvarkiečiai“ visą laiką pabrėžė, kad jų partijos pirmininkas tapo politinio susidorojimo auka.
Tiems, kurie mano kitaip, dabar nelengva įrodinėti savo teisumą.
Juolab kad ir Lietuvos teismai panaikino dalį per apkaltą „tvarkiečių“ lyderiui mestų kaltinimų.
EŽTT nustačius, kad R. Paksas iš didžiosios politikos išguitas per drastiškai, jo skriaudėjai bus priversti teisintis ir įtikinėti, kad vadovavosi tik teisingumo, o ne teisingumo ir politinės kovos sumetimais. 
R. Pakso šalininkai galės ironiškai klausti: „Ar jūs patys tuo tikite?“
EŽTT atmetė R. Pakso skundus dėl neva neteisėto jo nušalinimo nuo prezidento pareigų pažymėdamas, kad draudimas dalyvauti rinkimuose atitiko Lietuvos įstatymus ir juo buvo siekta legitimaus tikslo – užtikrinti demokratinę viešąją tvarką.
Kitaip tariant, Konstitucinio Teismo (KT) sprendimo teisingumu EŽTT nesuabejojo ir konstatavo tik proporcingumo principo pažeidimą.
Tačiau R. Paksas iškart pareiškė, kad remiantis EŽTT verdiktu jam niekas nedraudžia abejoti visais kitais KT sprendimais bei įtvirtintais draudimais.
Abejoti, žinoma, galima, bet kuo čia dėtas EŽTT?
„Tvarkiečių“ lyderiui niekas nedraudžia matyti tai, ko nėra arba nematyti to, kas yra.
Bet noras savo neadekvataus matymo adekvatumu įtikinti visą visuomenę jau būtų ne šiaip asmeninis reikalas, o piktybinis populizmas.
Kalėjimuose pilna žmonių, kurie mano, kad teismai jų atžvilgiu pasielgė neteisingai.
Ar tai reiškia, kad ir visuomenė turi nebetikėti teismų sprendimais ir ta proga reikalauti visuotinės amnestijos?
Jei politikai ims grįsti savo kalbas ir rinkimų kampanijas KT autoritetą ir sprendimų legitimumą griaunančiais teiginiais, tai gali sukelti kur kas daugiau problemų nei pasitaikančios KT klaidos bei nuokrypiai politinės galios link. 
Demokratijai ir įstatymo viršenybei geriau yra klystantis ir tobulintinas KT nei „neklystančios“ politinės partijos, nurodinėjančios KT, kas yra teisinga ir neteisinga.
KT vaidmuo Lietuvos konstitucinėje santvarkoje, vartojant biurokratinio slengo žodį, yra šiek tiek „išsibalansavęs“. 
Tam tikrais atžvilgiais jis tarsi pretenduoja būti neegzistuojančiais parlamento antraisiais rūmais. 
Gal verta pagalvoti apie tikrų antrųjų rūmų – „senato“ – konstitucinį įtvirtinimą?
Vis dėlto EŽTT verdiktas dar kartą verčia atkreipti dėmesį į paprastą tikrenybę: KT neturėtų būti tapatinamas su Konstitucija taip, kaip Liudvikas XIV tapatinosi su Prancūzijos valstybe.
Kad ir kaip būtų, EŽTT sprendimu morališkai „pasikrovusi“ R. Pakso partija dabar atkus ir mėgins nurungti populiarumu visus savo pagrindinius varžovus – socialdemokratus, konservatorius-krikdemus ir „darbiečius“.
Savivaldybių tarybų rinkimai parodys, ar R. Pakso kaip dabar jau oficialiai pripažintos aukos statusas smarkiai išplečia jo elektoratą.
Greičiausiai TT simpatikų šiek tiek padaugės, bet vargu ar tai bus dramatiškas populiarumo šuolis.
Šios partijos pozicijos dar labiau sustiprėtų tuo atveju, jei per artimiausius Seimo rinkimus jos lyderis galėtų dalyvauti kaip kandidatas į tautos atstovus.
TT konkurentai nėra suinteresuoti, kad šitai įvyktų. 
Norėdami juos įtikinti paskubėti atverti R. Paksui kelius į Seimą, „tvarkiečiai“ gali ryžtis eiti obuoliauti kad ir su velniu – o velnias jiems yra konservatoriai.
Ar Tėvynės sąjungos lyderiai aukotų savo nuostatas bei ambicijas ir kviestųsi į sąjungininkus TT, jei valdančioji dauguma pradėtų byrėti irt nykti? 
Ar įmanomas toks stebuklas, kai konservatoriai balsuoja už greitesnį R. Pakso grįžimą? 
Vieną stebuklą jie jau parodė, tiesdami ranką „darbiečiams“. 
Kodėl nepabandžius ir su „tvarkiečiais“?
TT veikiausiai svarsto ne tik šį scenarijų. 
Tačiau šios partijos stiprybė – R. Paksas – yra kartu ir jos galvos skausmas, nes kitos partijos visai nesuinteresuotos turėti tarp savo varžovių per Seimo rinkimus politinę jėgą su stipriu lyderiu. 
R. Pakso potencialas patikti tautai yra toks didelis, kad jis turi šansų greit tapti populiariausiu po prezidentės Dalios Grybauskaitės šalies politiku. 
Ar Seime atsiras daug norinčių jam padėti?
Šiemet sau Kalėdoms pasidovanojau Civilization V, nors dar nepradėjau žaisti, nes reikia pabaigti kelis didelius darbus. 
Neatbaidė manęs keletas neigiamų atsiliepimų internete apie žaidimą, nes esu prie jų pratęs – man dažniausiai patinka tie žaidimai, kurie kitiems atrodo niekam tikę. 
Išimtis būtų nebent Baldur’s Gate ar Fallout (senieji – 1 ir 2), kurie buvo labai populiarūs ir tarp platesnės publikos. 
O štai Neverwinter Nights ar bet kokio kito žaidimo vaidmenimis, kuris yra sudėliotas iš trikampių (suprask, naudoja 3D grafiką) nemėgstu, nepaisant to, kad šiandien 95% tokių tik ir išleidžiama…
„Civilizacijai“ prireikė Steam paskyros, tai ta pačia proga apžiūrėjau ir Steam parduotuvę. 
Svetainė padaryta labai dailiai ir patogiai, tačiau žaidimų dauguma yra šaudyklės. 
Maloniai nustebino tai, kiek daug čia yra nepriklausomų kūrėjų žaidimų, kurie neretai kainuoja vos kelis eurus. 
Nors pagrindinės mano parduotuvėlės iki šiol buvo Good Old Games ir Big Fish (15 minučių pertraukoms tarp darbų), prie jų dabar bus galima pridėti ir Steam. 
Juo labiau, kad iš GOG tai viską, ką jie turėjo įdomaus, jau nusipirkau (apie 30 žaidimų! – kurių ir taip nėra kada žaisti).
Taigi. 
O dar gavau porą šiltų asmeninių sveikinimų iš Giedriaus ir Andriaus (Ačiū! Linksmų ir Jums!) bei didelį krepšį valgomų-geriamų dovanų iš Omnitel. 
Prisipažįstu, kad žinotumėte apie mano korumpuotumą. 
Jei krepšyje būtų kas nors nelabai skanaus, galėčiau apsimesti esąs nepaperkamas, bet kadangi Omnitel žmonės labai pasistengė, tai teks suvalgyti Kalėdinį keksą ir kitas gėrybes. 
Ačiū! 
Tikiuosi, tai neatima iš manęs galimybės pakritikuoti firmą ateityje…
Tikiuosi, kad jūsų šventės ne tokios apkrautos darbais kaip mano. 
Jei žaidžiate ką nors įdomaus, papasakokite komentaruose. 
Juk gavote dovanų, ką?..
Čiupakabra (isp. Chupacabra; „čiulpia ožką“) – kriptidas (neatpažintas arba mitinis gyvūnas), kurio egzistavimo mitai paplitę Lotynų Amerikoje, ypač Puerto Rike. 
Apibūdinamas kaip kresnas, nedidelis, didelėmis akimis ir dantimis gyvūnas, paprastai puolantis naminius gyvulius (ypač ožkas) ir geriantis jų kraują. 
Istorijos apie čiupakabrą pradėjo plisti XX a. pabaigoje. 
Nors dalis žmonių mano, kad tai realus gyvūnas, tačiau dauguma mokslininkų atmetė čiupakabros egzistavimą ir laiko tai legenda arba šių laikų mitu.
Pirmoji istorija apie cipi chupacabra 1992 m. išspausdinta Puerto Riko laikraščiuose El Vocero ir El Nuevo Dia. 
Buvo pranešta apie daug žuvusių įvairių gyvūnų: arklių, naminių paukščių, ožkų. 
Sutvėrimas apkaltintas ir 1970 m. gyvulių žudymu Mokos mieste. 
Tuomet buvo manoma, kad tai satanistų darbas, tačiau visoje saloje pradėjus plisti gyvulių žudymui, jie priskirti čiupakabrai. 
Visi žuvę gyvuliai ant kaklo turėjo 2 žaizdeles.
Po Puerto Riko pranešimų, netrukus prasidėjo pranešimai apie panašius reiškinius Meksikoje, Dominikos Respublikoje, Argentinoje, Bolivijoje, Čilėje, Kolumbijoje, Hondūre, Salvadore, Panamoje, Brazilijoje, JAV. 
Čiupakabros mitas labai išpopuliarėjo visoje Lotynų Amerikoje. 
Pradėti kurti filmai, rašytos knygos apie sutvėrimą. 
Čiupakabra tapo dažnu marškinėlių, reklamų motyvu. 
Daugelyje vietų čiupakabros mitas sukėlė masinę isteriją ir baimę, juolab, kad gyvulių suluošinimas yra realus reiškinys (kitose pasaulio vietose apipintas įvairiais kitais mitais, pvz., NSO reiškiniais). 
Nacionalinės Geografijos kanalas atliko keletą tyrimų. 
Buvo prieita išvados, kad tai gali būti žmonių ar kitų gyvūnų padarytos traumos, o žaizdelės – vabzdžių įgėlimai.
Amazonijos miškų indėnai nuo seno tiki mitiniu žmogumi-moskitu, kuris taip pat čiulpia gyvūnų kraują. 
Kai kas mano, kad žmogus - moskitas ir čiupakabra yra tas pats.
Viena istorija byloja, kad 2006 m. rugsėjį Albukerkėje (JAV, Naujoji Meksika) viešbučio tarnautoja Valerie Pauls, 7 val. ryto, prieš atvykdama į darbą išgirdo keistą triukšmą. 
Ji pažvelgė į viešbučio 6 aukšto stogą ir pamatė 2 raudonas švytinčias akis, žvelgiančias į ją. 
Gyvūnas išvaizda buvo panašus į chimerą ir dvelkė sieros kvapu. 
Būtybė išgąsdino ponią Pauls. 
Gyvūnas ir toliau žaižaravo akimis. 
Moteris pasijuto apsvaigusi ir nebesiorientuojanti. 
Ji bandė grįžti prie savo automobilio, tačiau gyvūnas nusileido ant jo. 
Tariama čiupakabra sudaužė automobilio stiklą, vėl užlipo ant viešbučio stogo ir dingo.
2005 m. Izaokas Espinosa išleido apie 6 mln. dolerių, siekdamas sugauti čiupakabrą. 
Jis su komanda 8 mėnesius gyveno Pietų Amerikos džiunglėse. 
Jie pasitelkė naujausią tyrimų ir stebėjimų aparatūrą. 
Tyrimų metu kelis kartus buvo gan artimas kontaktas su gyvūnu, tačiau jo užfiksuoti ir identifikuoti nepavyko. 
Keletas epizodų užfiksuota video juostoje, o taip pat surinkti kiti pavyzdžiai nusiųsti tirti Teksaso universitetui. 
Šio universiteto kriptozoologijos profesorius Hugo Mata teigia, kad rasti odos ir plaukų pavyzdžiai nėra nei vieno iš žinomų gyvūnų.
2004 m. liepą reindžeris iš Teksaso nušovė beplaukį, šunį primenantį padarą, kuris kėsinosi į jo galvijus. 
Vėliau buvo nustatyta, kad tai šuninių šeimos gyvūnas, veikiausiai kojotas.
2002 m. pirmojoje pusėje Argentinos Santa Fė ir Rio Negro provincijose rasti suluošinti gyvuliai. 
Manoma, kad tai satanistų arba čiupakabros darbas. 
Netrukus Nacionalinė Maisto Sveikatingumo ir Kokybės agentūra paskelbė, kad gyvulius sužalojo lapės ir Oxymycterus genties pelės.
Pinigai – atsiskaitymo už prekes ar paslaugas, taip pat kaupimo priemonė. 
Pinigai yra vienas pagrindinių ekonomikos mokslo tyrimų objektų.
Pinigai gali būti natūraliai reti (kaip brangieji metalai) ar dirbtinai reti (kaip valstybės spausdinami pinigai). 
Šiuolaikiniai pinigai yra abstraktūs – tik žymi sutartinę vertę. 
Didžioji dalis konkrečios šalies pinigų neturi materialios formos – jie egzistuoja kaip buhalterinės apskaitos įrašai.
Šiais laikais taip pat svarbi pinigų savybė yra tai, kad jie konkrečioje šalyje yra įstatymiškai privalomi priimti kaip atsiskaitymo priemonė, todėl pinigais nelaikomi kiti mainams naudojami daiktai.
Susidarė iš žemių anksčiau priklausiusių Černigovui, į savarankišką valdą išsiskyrė 1127 m., pradžioje kaip Muromo-Riazanės kunigaikštystė, kai Jaroslavas Sviatoslavičius, pasinaudojęs Černigovo Svietoslavičių kova su Kijevo kunigaikščiu įsitvirtino Murome ir Riazanėje. 
Po jo mirties Murome ėmė valdyti jo vyresnysis sūnus Sviatoslavas, o antrasis sūnus Rostislavas valdė Riazanę. 
Tai ir buvo kunigaikštystės pradžia. 
Rostislavas po brolio mirties persikėlė į Muromą, o Riazanėje pasodino savo jaunesnįjį sūnų Glebą (1145).
Dar valdant Rostislavui, Riazanės kunigaikščiai pateko Suzdalės kunigaikščių įtakai. 
Nepaisant aršios kovos, ypač valdant Glebui Rostislavičiui, ši įtaka tapo tokia stipria, kad Vsevolodas III Jurjevičius laisvai nurodinėjo Riazanės kunigaikščiams, disponavo jų žemėmis ir kariauna. 
Jis su kariuomene atvykdavo į kunigaikštystę pasinaudodamas Riazanės kunigaikščių tarpusavio kova, dukart nusiaubė šalį ir Riazanės miestą (1186 ir 1208 m.), ėmė į nelaisvę kunigaikščius ir jų vieton statė savo vietininkus. 
Pagrindine Riazanės kunigaikščių silpnumo priežastimi buvo tarpusavio kovos. 
1217 m. šešis Riazanės kunigaikščius nužudė Glebas Vladimirovičius, o 1219 m. Ingvaras Igorevičius užėmė visą Riazanės kunigaikštystę.
Valdant Ingvaro paveldėtojui Riazanės didžiajam kunigaikščiui Jurijui Igorevičiui, kunigaikštystės teritorija išsiplėtė į Okos vidurupį ir Okos intakus, čia buvo daugybė miestų, kurių daugelį įsteigė Jurijus (Senoji Riazanė, Riazanės Perejeslavas, Pronskas, Belgorodas, Rostislavlis, Ižeslavlis, Dubokas, Perevitskas, Kolomna ir kt.).
1237 m. į Riazanės kunigaikštystę su savo pulkais įžengė Batijus. 
Jurijus Igorevičius, nesėkmingai bandęs kreiptis pagalbos į kaimynines kunigaikštystes, ryžosi vienas ginti Riazanę, tačiau šeštąją apsiausties dieną buvo užmuštas, o miestą užėmę totoriai jį visiškai nusiaubė, kaip ir kelis kaimyninius miestus. 
Be Jurijaus žuvo ir jo brolis Olegas, sūnėnai Romanas, Glebas ir Davidas, taip pat sūnus Fiodoras su žmona Eupraksija bei sūnumi Ivanu. 
Vienintelis likęs gyvas Ingvaras Ingvarevičius (m. 1252) vėl atstatė miestą.
Nuo XIV a. pradžios Riazanės kunigaikščiai kovojo su Maskvos kunigaikščiais ir dėl tarpusavio nesutarimų, – ypač Riazanės ir Pronsko tarpusavio kovų, – pateko stipriai Maskvos įtakai. 
Didžiuoju kunigaikščiu tapus Olegui Ivanovičiui (1351–1402) prasidėjo didžiausios Riazanės galybės laikotarpis. 
Nepalankios geografinės ir istorinės sąlygos sutrukdė Olegui iš Riazanės sukurti išskirtinį centrą, apie kurį galėtų telktis pietryčių Rusios žemės. 
Valdant Olego Ivanovičiaus įpėdiniams Riazanė pamažu neteko savarankiškumo ir galutinai prijungta prie Maskvos.
Biheviorizmas (iš angl. behavior 'elgesys') – psichologijos pakraipa, orientuota ne į žmogaus sąmonę, o į elgesio analizę. 
Atsirado XX a. pradžioje, kaip bandymas paaiškinti psichikos reiškinius moksliniais būdais. 
Pradininkas – John B. Watson, gana nemažai darbų, artimų biheviorizmui, padarė rusų mokslininkas Ivanas Pavlovas.
Iš kitų psichologijos teorijų biheviorizmas išsiskiria nenoru naudoti indukcinius metodus teorijos kūrime, bihevioristinių teorijų atstovai teigia, kad vienintelis dalykas, kurį verta tirti – tai žmogaus elgsena, tuo tarpu daryti prielaidas apie giluminius psichikos procesus negalima. 
Kai tik įmanoma, biheviorizmas nebando aiškinti žmonių elgesio mąstymu ir pan. 
Maždaug iki XX a. vidurio dauguma bihevioristų (B. F. Skinner darbai) neigė netgi mąstymo procesą, nes jis negali būti patvirtintas objektyviais, atkartojamais stebėjimais. 
B. F. Skinner ir kiti radikalaus biheviorizmo atstovai netgi bandė teigti, kad kalba – tai ne kas kita, kaip tam tikras įgytų refleksų rinkinys. 
Pastaroji teorija išprovokavo Noam Chomsky darbus, kuriuose faktiškai buvo remiamasi įvykdytais bihevioristiniais tyrimais, paneigiant pagrindinius B.F Skinner teiginius bei įrodant kalbos, kaip mąstymo ir proto dalies aktualumą bei faktais pagrindžiant įgimtus žmonių kalbinius sugebėjimus (Generatyvinė gramatika).
Nepaisant kraštutinai teoriją ribojančio požiūrio, bihevioristų darbai padarė didžiulę įtaką kitoms psichologijos sritims, kadangi sukūrė efektyvias psichikos tyrimo metodikas, paaiškino ir aprašė dalį svarbiausių mąstymo ir nervų sistemos reiškinių. 
Iš esmės, bihevioristų pripažinti psichikos reiškiniai gali būti laikomi neginčytinais, nes, atmesdami visas bent kiek neaiškias teorijas, bihevioristai užtikrina psichologijos faktų patikimumą.
1947 m. Liudvigas atsisakė profesoriauti Kembridžo universitete, norėdamas daugiau dėmesio skirti rašymui. 
1947 ir 1948 metais vyko į Airiją; 1949 m. balandį pakviestas buvusio studento Normano Malkolmo (Norman Malcolm) išvyko į Niujorką, tačiau laiške jam rašė: „ Nuo kovo pradžios nieko nenuveikiau ir net neturėjau jėgų ko nors imtis”. 
Dubline daktaras Liudvigui buvo diagnozavęs mažakraujystę ir nurodė gerti vaistus, tačiau Amerikoje jam vėl pablogėjo. 
Vitgenšteinas pasakė Malkolmui, kad bijo mirti čia: „Aš nenoriu mirti Amerikoje. 
Aš esu europietis. 
Noriu mirti ten. 
Koks buvau kvailys, kad čia atvykau! “. 
Sugrįžus į Londoną, Liudvigui diagnozuotas neoperuotinas prostatos vėžys, išplitęs į kaulų čiulpus. 
Jam buvo išrašytas estrogenas, kuris sukėlė diarėją, impotenciją ir kitus negalavimus. 
Kelis mėnesius jis praleido Vienoje, kur 1950 m. vasario 11 d. mirė jo sesuo Hermina; jis ją lankydavo kiekvieną dieną, bet ji buvo vos pajėgi su juo bendrauti ar net atpažinti. 
Jis daug keliavo po Herminos mirties: į Kembridžą, Londoną, Oksfordą, Norvegiją. 
Galiausiai jis apsistojo savo daktaro namuose Kembridže, nes nenorėjo mirti ligoninėje. 
1951 metų pradžioje buvo aišku, kad jam liko mažai laiko. 
Sausio 29 d. jis parašė naują testamentą, įvardydamas Rush Rhees, kaip savo testamento vykdytoją. 
Balandžio 16 d., 13 dienų prieš savo mirtį, jis parašė Malkolmui: „Keistas dalykas nutiko man. 
Maždaug prieš mėnesį aš pajutau, kad mąstau teisinga filosofine linkme. 
Aš esu visiškai tikras, kad daugiau niekada negalėsiu šito pakartoti. 
Tai pirmas kartas po daugiau nei 2 metų, kai uždanga, blokavusi mano mąstymą, pakilo. 
Žinoma, dirbu dar tik 5 savaitės ir galbūt rytoj viskas bus baigta, bet dabar tai mane palaiko ir drąsina”. 
Balandžio 26 dieną buvo jo 62 gimtadienis. 
Kitos dienos popietę jis išėjo pasivaikščioti ir vakare labai blogai pasijuto; daktaras pasakė, kad gyventi Liudvigui liko tik keletas dienų, o šis atsakė: „Gerai!“. 
Daktaro žmona Joana būdėjo šalia Liudvigo jo mirties naktį. 
Prieš prarasdamas sąmonę jis ištarė: „ Pasakyk jiems, kad gyvenau nuostabų gyvenimą.“
Liudvigas Vitgenšteinas įkvėpė dvi amžiaus pagrindines filosofines kryptis – lingvistinę, arba kasdienės kalbos, filosofiją bei loginį pozityvizmą. 
Svarbiausi jo darbai yra Loginis filosofinis traktatas (1921 m.) ir jau po Vitgenšteino mirties išspausdinta knyga Filosofiniai tyrinėjimai (1953 m.), kurią profesionalūs filosofai įvertino kaip svarbiausią XX a. filosofinį veikalą. 
Pagal šiuos kūrinius Vitgenšteino filosofija paprastai skirstomi į ankstyvąjį (Traktato) ir vėlyvąjį (Tyrinėjimų) periodą. 
Abu periodus jungia įsitikinimas, kad filosofinės problemos neatskiriamai susijusios su kalba, kuria jos formuluojamos, tiksliau su tos kalbos logika. 
Vitgenšteino supratimu, filosofinė problema – ne pasaulyje ir ne mūsų požiūryje į jį, bet kalboje ir požiūryje į ją. 
Traktate į kalbą žiūrima ne tik kaip į filosofinio tyrinėjimo priemonę, bet ir kaip į vienintelį tokio tyrinėjimo objektą. 
Kalba yra „pasaulio veidrodis“: mes pažįstame pasaulį tik todėl, kad kalba savo esminiais bruožais, savo logine struktūra atspindi pasaulio struktūrą („Teiginys yra tikrovės atvaizdas“). 
Kad teiginys prasmingai atvaizduotų pasaulį, jo struktūra turi atitikti faktų, iš kurių sudarytas pasaulis, struktūrą: teiginio elementai – vardai - žymi, atitinka pasaulio elementus - objektus. 
Norint įsitikinti, ar teiginys turi prasmę, būtina suskaidyti jį į elementarias dalis, teiginius, kurie tiesiogiai atitinka pasaulio faktus ir žymi mūsų kalbos ribas, prasmės slenkstį. 
Jei teiginys yra prasmingas, tai jis yra arba teisingas, arba klaidingas; jei teiginiui negalima priskirti vienos iš šių dviejų charakteristikų, tokį teiginį Vitgenšteinas laiko beprasmiu. 
Filosofo supratimu, ideali būtų tokia kalba, kuri atvaizduotų faktus ir atskleistų loginius ryšius pačiu savo simbolių charakteriu. 
Deja, kasdienė, šnekamoji kalba labai tolima tokiam idealui ir dėl savo netobulumo – išraiškų neapibrėžtumo, jų daugiareikšmiškumo – yra daugelio filosofinių painiavų šaltinis. 
Vėliau Liudvigas atmetė daugelį Traktate aprašytų minčių. 
Požiūrį į filosofiją kaip į veiklą, o ne doktriną Vitgenšteinas išlaiko ir Filosofiniuose tyrinėjimuose, bet atsisako mėginimo sukurti tobulą kalbą ir laiko tokias pastangas iš esmės klaidingomis, atmeta sisteminį požiūrį į kalbą. 
Filosofo tikslu Liudvigas iškelia kalbos funkcionavimo įvairiose sferose ištyrimą ir aprašymą. 
Kalbos, kaip „pasaulio veidrodžio“ sąvoką pakeičia požiūris į kalbą, kaip į instrumentą, panaudojamą įvairiausiems tikslas. 
Į kalbos vartojimą jis ima žvelgti kaip į tam tikrą „kalbinį žaidimą“, kuriame teiginys laikomas ėjimu. 
Ankstyvasis Vitgenšteinas kasdienėje kalboje stengėsi įžvelgti užmaskuotą, realią loginę formą, struktūrą, beprasmybių priežastimi įvardindamas nutolimą nuo šio loginio kalbos karkaso. 
Tyrinėjimuose pripažįstama begalinė „kalbinių žaidimų“ įvairovė, filosofo uždavinys nebėra ieškoti kažko esmingo ir užslėpto kasdienės kalbos išraiškose. 
Tiek Traktate, tiek Tyrinėjimuose Liudvigas laikosi požiūrio, kad filosofija yra veikla, o ne doktrina ir išlaiko savitą literatūrinį stilių, dažnai apibūdinamą kaip poetinį. 
T. Eagleton'as pavadino Vitgenšteiną „poetų ir kompozitorių, dramaturgų ir romanistų“ filosofu.
Semiotika, struktūrinė semantika – moderniosios kalbotyros (lingvistikos) sritis, tirianti ženklų struktūras, naudojamas įvairiose ženklų sistemose – kalboje, tekstuose, architektūroje, muzikoje ir t. t.
Semiotika dažnai nagrinėjama, kaip išvystyta semantikos rūšis, tirianti ne tik žodžių, bet ir kompleksų prasmes ir reikšmes. 
Semiotikos požiūriu, pavienio žodžio prasmė ir netgi reikšmė yra gana menkai apibrėžta ir pagrindines savybes įgyja kontekste, kuriam aprašyti žodžiai yra naudojami. 
Itin gerai šį dalyką demonstruoja analitinėms kalboms aktuali Noam Chomsky generatyvinė gramatika, demonstruojanti žodžio prasmės ir reikšmės priklausomybes nuo pozicijos sakinyje. 
Akivaizdi teksto giluminės prasmės iliustracija – tai galimybė tą pačią prasmę perteikti ne tik skirtingais žodžių, bet ir sakinių kompleksais. 
Pastarasis dalykas itin būdingas liaudies kūrybai (mitologijai, pasakoms). 
Taigi, akivaizdu, kad tekstuose egzistuoja ir tam tikros prasmę nešančios sistemos, kurias nusako ne žodžiai, o tekstų struktūros. 
Šios, kontekstualinės prasmės ir reikšmės gali būti atrandamos ir analizuojamos, taip sužinant giluminę tekstų prasmę. 
Galimas ir atvirkščias atvejis – sukūrus tam tikrą struktūrą, ji gali būti padengiama tekstu (žr. Umberto Eco kūrybą).
Ką aš galiu žinoti?
Ką aš turiu daryti?
Ko aš galiu tikėtis?
Kas yra žmogus?
Fenomenologija – Edmundo Huserlio (Edmund Husserl, 1859–1938) sukurtas filosofijos metodas, kuriuo siekiama aprašyti žmogaus sąmonės turinį ir atskleisti jame esančių fenomenų (reiškinių) esmes. 
„Fenomenologija“ dar vadinama visa iš Huserlio kilusi XX a. filosofijos kryptis. 
Ji buvo itin reikšminga formuojantis tokioms kryptims kaip egzistencializmas ar hermeneutika. 
Dėl to fenomenologais gali būti vadinami ir šių krypčių atstovai. 
Taip pat „fenomenologija“ perkeltine reikšme gali būti vadinamas beveik bet koks (ne tik filosofinis) sąmonėje patiriamų reiškinių aprašymas.
E. Huserlio tikinimu, nors apie nepriklausomą daiktų būtį ir negalime pasakyti nieko tikro, galime neabejoti tuo, kad jie tiesiogiai pasirodo mūsų sąmonėje, nesvarbu, ar mūsų patiriamas daiktas tikras, ar tik iliuzija. 
Į objektus galima žiūrėti ne kaip į daiktus savaime, bet kaip į formuojamus ar „numatomus“ sąmonėje.
Sąmonė visada yra ko nors suvokimas: mąstydami suprantame, kad mintis „nurodo“ į kokį nors objektą. 
Mąstymo veiksmas ir minties objektas yra vidujai susiję bei priklausomi vienas nuo kito. 
Sąmonė ne tik pasyviai fiksuoja pasaulį, bet ir aktyviai jį formuoja ar „numato“. 
Tad, siekdami tikrumo pirmiausia turime ignoruoti ar „iškelti tarp skliaustų“ visa, kas yra anapus mūsų tiesioginio patyrimo; išorės pasaulis privalo išsitekti tik mūsų sąmonės ribose. 
Ši vadinamoji „fenomenologinė redukcija“ yra pirmas svarbus E. Huserlio žingsnis. 
Visa, kas nėra „imanentiška“ sąmonei, turi būti be dvejonių atmesta; visa tikrovė, kokia ji patenka į mūsų sąmonę, tėra gryni „fenomenai“, ir tai vienintelis absoliutus faktas, nuo kurio pradėjus galima eiti toliau. 
Tačiau, šito mūsų keliamiems klausimams išspręsti nepakanka. 
Nes bemaž visa, ką aptinkame žvalgydami savo sąmonės turinį, tėra atsitiktinių fenomenų kaita, chaotiškas sąmonės srautas, ir vargu ar rasime čia nors kiek tikrumo. 
Vis dėlto E. Huserlio „grynieji“ fenomenai yra daugiau nei atsitiktinės individualumo apraiškos. 
Jie sudaro universalių esmių sistemą, nes fenomenologija kiekvieną objektą rutulioja vaizduotėje tol, kol suranda jame tai, kas nekinta.
Fenomenologinis pažinimas fiksuoja ne pavydą ar raudonos spalvos potyrį, bet universalius šių dalykų tipus arba esmes, pavydą ir raudonumą kaip tokius. 
Suvokti kurį nors fenomeną iki galo, išgrynintu pavidalu – reiškia perprasti, kas jame esminga ir nekintama.
Šią savaitę Lietuva mini kruvinų Sausio 13-osios įvykių dvidešimtmetį. 
Ar kaltininkai jau surasti ir nubausti? 
Ar Generalinė prokuratūra jų ieškojo?
Ar mūsų tautos žiedo aukos, sudėtos ant Nepriklausomybės aukuro, nevertos, kad būtų įgyvendintas teisingumas ir budeliai neišvengtų pelnytos bausmės?
Praėjusių metų gruodžio 14-ąją generalinis prokuroras Darius Valys parlamente, kurį savo krauju prieš dvidešimt metų apgynė Lietuvos žmonės, mėgino atsakinėti į Seimo pirmininkės Irenos Degutienės jam raštu iš anksto pateiktus klausimus.
Prokuratūros vadovas turėjo pateikti išsamų paaiškinimą apie tarnybinio patikrinimo dėl Sausio 13-osios bylos tyrimo Generalinėje prokuratūroje likimą. 
Užuot įvertinę prokurorus, dėl kurių kaltės skandalingai buvo vilkinama bene svarbiausia valstybei per atkurtos nepriklausomybės dvidešimtmetį byla, kai net nuo 2000 metų Generalinė prokuratūra neišsiuntė Baltarusijai dėl generolo Viktoro Uschopčiko teisinės pagalbos prašymo, buvęs generalinis prokuroras Algimantas Valantinas ir dabartinis D.Valys bandė juos išsukti nuo atsakomybės už tyrimo imitavimą.
Priminsime, kad „Lietuvos žinios“ straipsnyje „Generalinės korupcijos „stogai“ (2010 m. lapkričio 30 d.) pateikė sensacingą informaciją, kad Generalinėje prokuratūroje tarnybinio patikrinimo dėl Sausio 13-osios bylos ikiteisminio tyrimo metu buvo pateikta atskira nuomonė, kuri galėjo išgaruoti: iš patikrinimo medžiagos 70 puslapių liko 67. 
D.Valys, atsakydamas į klausimą Seimo tribūnoje dėl galbūt dingusios dalies patikrinimo medžiagos, tvirtino, kad ji nėra dingusi, visa yra Generalinėje prokuratūroje. 
Generalinis prokuroras melavo Seimui, bandydamas išsukti Generalinės prokuratūros Teisinės pagalbos ir užsienio ryšių skyriaus vyriausiąjį prokurorą Rolandą Tilindį ir kitus, dėl kurių kaltės net nebuvo išsiųsti teisinės pagalbos prašymai.
Norėdamos demaskuoti generalinio prokuroro D.Valio įžūlų melą Seimui ir Lietuvos žmonėms, Sausio 13-osios įvykių dvidešimtmečio išvakarėse „Lietuvos žinios“ susisiekė su Generalinės prokuratūros prokuroru Kęstučiu Vagneriu, dalyvavusiu atliekant tarnybinį patikrinimą, galimai minėtos atskirosios nuomonės autoriumi.
Paaiškėjo, kodėl po „Lietuvos žinių“ straipsnio, atskleidusio skandalą dėl neišsiųstų teisinės pagalbos prašymų, sureagavo tik Seimo pirmininkė I.Degutienė. 
K.Vagneris interviu teigia, kad apie šį gėdingą faktą jis buvo informavęs ir generalinį prokurorą D.Valį, ir prezidentės Dalios Grybauskaitės patarėjus dar gerokai anksčiau, nei įvyko Baltarusijos prezidento Aleksandro Lukašenkos vizitas Vilniuje. 
Tačiau atsako nesulaukė. 
Štai kodėl D.Valys gali drąsiai meluoti - jis meluoja ne vienas.
K.Vagneris, rizikuodamas savo profesine karjera, liko ištikimas tiesai ir Sausio 13-osios aukų atminimui. 
Štai kokie teisininkai turėtų būti skiriami į vadovaujamus postus. 
Tačiau jų karjera Lietuvoje juda priešinga kryptimi - žemyn.
- Generalinis prokuroras D.Valys, atsakydamas į Seimo vadovės klausimą dėl tarnybinio patikrinimo, teigė, kad visa tarnybinio patikrinimo medžiaga yra Generalinėje prokuratūroje.
- Jūsų minimoje publikacijoje yra netikslumas. 
Aš nebuvau tarnybinio patikrinimo komisijos, kuri buvo sudaryta generalinio prokuroro įsakymu, narys. 
Man tik buvo pavesta atlikti „juodą darbą“, t. y. surinkti įrodymus prieš prokurorę Gintarę Vareikytę, kurios kaltumu neabejojo tuometinis generalinis prokuroras Algimantas Valantinas. 
Suprasdamas, kad tyrimo sprendimas gali būti šališkas, aš surašiau tarnybinį raštą tarnybinio patikrinimo komisijos pirmininkui generalinio prokuroro pavaduotojui Gintarui Jasaičiui. 
Dokumente bandžiau atkreipti dėmesį, kad tarnybinis patikrinimas atliekamas nesilaikant nustatytų taisyklių, be to, nesiekiama išsiaiškinti tikrųjų aplinkybių, kurios turėjo tapti arba naujo patikrinimo objektu, arba turėjo išplėsti šio patikrinimo ribas. 
Iš mano rašto buvo galima suprasti, kad tyrimas turi apimti Teisinės pagalbos ir tarptautinių ryšių bei Vertimų skyrius.
Keisčiausia, kad šio mano tarnybinio rašto Generalinėje prokuratūroje nėra. 
Prokuratūros vadovas, dar prieš eidamas į Seimą, mane iškvietė ir klausinėjo apie jį. 
Aš jam atidaviau iš savo tarnybinio kompiuterio ištrauktą tekstą, tačiau ant jo nėra mano parašo, nes tai ne originalas.
- Ar galima iš jūsų pasakymo suprasti, kad Generalinės prokuratūros vadovybė, kilus skandalui dėl bylos vilkinimo, savo poziciją ketino apginti ir toliau taip elgiasi, siekdama suversti kaltę „iešmininkei“?
- Vienareikšmio atsakymo į Jūsų klausimą nėra. 
Manyčiau, kad Sausio 13-osios byla yra ypatinga ir unikali. 
Ji yra svarbi ne tik teisingumo atžvilgiu, tačiau ir būsimos teisminės praktikos požiūriu. 
Pirmą kartą mūsų jurisprudencijai iškilo rimtas reikalas spręsti tokius didelės apimties ir ypatingos svarbos teisinius klausimus. 
Aš turiu galvoje pasiruošimą procesui už akių, kitaip tariant, teismui, kuriame fiziškai nedalyvauja kaltinamasis. 
Ši teisminė perspektyva, kiek man yra žinoma, jau seniai buvo svarstoma Generalinėje prokuratūroje įvairiais lygiais. 
Tačiau nebuvo atmesti variantai procesą vykdyti ir įprasta tvarka: arba ekstradicijos būdu susigrąžinti kaltus asmenis į Lietuvą, arba perduoti baudžiamąjį persekiojimą sutarčių pagrindu į užsienio valstybę. 
Apibrėžto kryptingumo ir ryžtingumo, mano galva, pirmiausia reikėjo tikėtis iš Generalinės prokuratūros vadovybės. 
Manyčiau, jog tai liečia ne vieną asmenį.
O galimybių tiesiogiai paveikti kai kurių kaimyninių valstybių prokuratūrų pirmuosius asmenis buvo. 
Turiu neginčijamų įrodymų, kad 2004 metų rudenį, jau įsigaliojus naujajam Baudžiamajam kodeksui, du Lietuvos generalinio prokuroro pavaduotojai Minske buvo susitikę su Baltarusijos generalinio prokuroro pavaduotoju Aleksandru Ivanovskiu.
Po kelių savaičių aukštų Baltarusijos prokurorų delegacija lankėsi Vilniuje. 
Ar per šiuos susitikimus nebuvo progos įteikti tiesiai į rankas teisinės pagalbos prašymą dėl V.Uschopčiko?
Neseniai Generalinė prokuratūra informavo, kad sudaryta nauja prokurorų grupė Sausio 13-osios byloje. 
Gali būti, kad tai reakcija po minėtojo Seimo posėdžio.
Tačiau generalinis prokuroras D.Valys jau anksčiau, t. y. dar prieš „Lietuvos žinių“ publikacijas, žinojo apie situaciją šioje byloje byloje. 
O būtent. 
Praėjusių metų pavasarį du ar tris kartus lankiausi prezidentūroje, tačiau ne dėl kokio nors posto prokuratūros sistemoje. 
Lankymosi faktą galima patikslinti prezidentūros leidimų sistemoje. 
Manęs buvo paprašyta pateikti išsamią informaciją apie padėtį prokuratūroje. 
Manau, kad toks prašymas negalėjo būti be Jos Ekscelencijos žinios.
Pateikiau CD diską, kuriame įrašiau analitinio turinio medžiagą, neatskleisdamas jokios tarnybinės paslapties. 
Buvo paminėta ir teisinės pagalbos prašymų Sausio 13-osios byloje problema, apie kurią jau 2009 metų pabaigoje buvo trumpai rašęs dienraštis „Vakaro žinios“.
Minėtą susistemintą analizę tik rašytine forma pateikiau praėjusių metų vasarą naujam šalies generaliniam prokurorui D.Valiui. 
Turiu pagrindo manyti, kad rudenį ši medžiaga kažkokiu būdu pasiekė ir vieną Seimo Teisės ir teisėtvarkos komiteto narį.
Atsakydamas į Jūsų klausimą dėl kaltų asmenų paieškos, pripažinsiu, kad ir dabar gali būti, jog nukentės šios šachmatų partijos pėstininkas, nes ruošiama dirva „nuleisti žemyn“ vieną Generalinės prokuratūros Teisinės pagalbos ir tarptautinių ryšių skyriaus prokurorę.
- Tačiau jūsų per šį interviu pasakyti žodžiai paneigia kai kuriuos generalinio prokuroro D.Valio atsakymus Seimo nariams. 
Ar nemanote, kad galite būti apkaltintas prokuratūros autoriteto griovimu?
- Per kelis dešimtmečius trunkančios tarnybos prokuratūroje laikotarpį dėl savo nenuolaidaus charakterio sovietmečiu buvau siunčiamas į kariuomenę Sibiran, o atkurtoje nepriklausomoje Lietuvoje kartą net „išprašytas iš prokuratūros“. 
Ir dabar Generalinėje prokuratūroje kolegos gali patvirtinti, jog „esu balta varna, turinti savo nuomonę“.
Prieš metus viešai atviru laišku kreipiausi į visus šalies prokurorus, kviesdamas bendrai spręsti susikaupusias problemas. 
Šio fakto negalėtų paneigti ir dabartinis generalinis prokuroras D.Valys, kuris tuo metu vadovavo Akmenės prokuratūrai. 
Atviro laiško turinys buvo komentuojamas ir per BNS. 
Laikausi nuomonės, jog skaudulių nutylėjimas ar bandymas juos pridengti figos lapeliu tik leidžia plėtotis nekompetencijai bei sukelia visos institucijos vėžį.
Ačiū už pokalbį.
Tęsdamas tai, kas buvo pradėta vakar, po truputi bandau įgyvendinti Zbygniewo Piwacijaus numestą teiginį, jog neblogai būtų, kad blogosfera pradėtų save analizuoti. 
Man atrodo, jog tai išties pakankamai nebloga idėja, ir aš, kaip žmogus iš šalies karts nuo karto leisiu sau padaryti šiokius tokius pasižvalgymus tiek vienoje, tiek ir kitoje barikadų pusėje, o paskui juos kažkaip išguldyti į daugiau ar mažiau rišlų tekstą. 
Pradėjau nuo to, ko nelabai mėgstu. 
Reiktų pereiti ten, kas man labiau prie širdies, kitaip tariant link skaitomos žiniasklaidos ir skaitomų blogų.
Kalbant apie Lietuvos žiniasklaida, dažnai iškyla sunkumų, kadangi pati sąvoka yra plati, galiausiai ir pats turiu įtarimą, jog ją naudoju netiksliai, tačiau manau, kad visi suprantam, apie ką eina kalba – apie profesionalus ir jų santykį su visuomene. 
Galbūt todėl paprasčiausiai yra eiti per pavyzdžius. 
Čia turiu prisipažinti, jog vienas mėgstamiausių mano autorių, įsitvirtinusių lietuviškos žiniasklaidos barikadose yra Andrius Navickas. 
Būtų beveik tobulas atvejis, jeigu iki galo sektų vertybėmis, kurias deklaruoja ir nepamirštu skaičiaus “2″. 
Šis skaitmuo lyg ir turėtų nurodyti į antrą Dievo įsakymą (kalbant katalikų Bažnyčios formulėmis), skelbianti labai paprastą tiesą: “Neminėk Dievo vardo be reikalo“. 
Jeigu Andrius Navickas įsiklausytų į bažnyčios mokymą, man atrodo jo tekstai nuo to tik pagerėtų. 
Nors galima prisiminti ir Senajame Testamente užrašytą šio įstatymo formuluote, jog negalima naudoti Dievo vardo piktam. 
Galbūt moraliniu požiūriu A. Navicką tai ir gelbėja, tačiau šiek tiek apsunkina skaitytojus.
Kuo ypatingas A. Navickas, kaip tekstų autorius: pirmiausiai reikia pabrėžti, jog jo tekstai yra gilūs, parašyti aiškiai deklaruotos pasaulėžiūros kontekste, ir kas ne mažiau svarbu, juose akivaizdus loginis nuoseklumas. 
Dar vienas būdingas bruožas Andriaus Navicko tekstams – akiračio platumas. 
Nuoseklus pasakojimas pakankamai lengvai susiklijuoja, nors kartais šokinėjama tarp perinamų argumentų, bet tai tik dar vienas privalumas. 
Na, o pats paviršutiniškiausias žvilgtelėjimas į Andriaus Navicko, kaip žiniasklaidai atstovaujančio autoriaus, yra perbėgimas per antraštes ir permetimas akimis, apie ką jis rašo. 
Čia mano nuomone atsiskleidžia tikrasis autorius, nes jis ne tik rašo profesionaliai, bet ir jo temos apima pakankamai platų interesų lauką: išsakomos nuomonės apie politinius ir socialinius procesus, kabinami ekonominiai klausimai, bandoma nagrinėti valstybės ir bažnyčios santykius, supažindinama su mokslo problemomis, kartais nepasivarginama apžvelgti knygą ar filmą, o kartais parašoma apie lietuviškąją kultūrą ir dar daug kitų temų. 
Išties, vienas universaliausių autorių.
Be jokios abejonės, yra tam tikras viską jungiantis elementas: etika ir moralė. 
Ko gero dar vienas stiprus A. Navicko tekstų bruožas – pilietinės visuomenės ilgesys. 
Ir žinoma labai sveika ironija, ko verta vien ši citata: “Pinigų dideliems atlyginimams, personalinėms pensijoms Lietuvoje, ačiū Dievui, užtenka. 
Bėda ta, kad trūksta pinigų mažiems atlyginimams ir mažiausioms pensijoms“. 
Valdžios kritika nėra vulgarizuojama, o kartais vadintina netgi konstruktyvia, kai bandoma ieškoti pasiūlymų…
Bandant ieškoti kažko panašaus lietuviškoje blogosferoje, ko gero vienas iš ryškiausių atitikmenų būtų visiems puikiai žinomas Rokiškis, kartais prisistatinėjantis Rabinovičiumi, bet taip pat turintis ir kitokį vardą ir netgi pavardę. 
Be jokios abejonės, pirmasis panašumas krenta į akis vien jau iš šių dviejų autorių prisistatymo. 
A. Navickas kukliai prisipažįsta, jog yra filosofijos daktaras, na o Rokiškis ne mažiau kukliai yra išdėliojęs duomenis apie savo išsilavinimą: “[Esu baigęs - bv] Neakivaizdinę smegenų plovimo doktorantūrą, o paties Galvos Daktaro teikimu nuo 2005 metų turiu profesoriaus ir akademiko laipsnį proto krušimo srityje.” 
Akivaizdu, jog juos jungia ir ironija, logikos poreikis, įsitikinimų nuoseklumas (Rokiškio atveju, kartais iki užsispyrimo) ir daugelis kitų bruožų. 
Galiausiai paskutinė akcija, įvardinta kaip reklamos savaitė kalba pati už save – bendruomeniškumo poreikis ir jo skatinimas.
Visgi lyginant šiuos du asmenis pasijaučia ir akivaizdus skirtumas – tai retorika. 
Žanras leidžia Rokiškiui savuosius argumentus pasakyti įvairiais kalbėjimo būdais, kartais sulaukiant ir pasipiktinimo…
Įrašas gausis iš trijų dalių: teisus, neteisus ir nelygus.
Turbūt visi girdėjote, kad klientas visada teisus. 
Kaip aš neplanuotai su tuo susiduriau, aprašiau viename iš įrašų. 
Tiesa, komentatoriai bandė mane įtikinti, kad aš neteisus. 
Ir jie buvo teisūs, aš neteisus.
Viename holivudiniame filme bare mačiau užrašą: “Client is always wrong”. 
Tai, va, su tuo irgi galima susidurti, ir ne kažkur Meksikoje, bet Lietuvoje. 
Kas perskaitė mano ankstesnį įrašą, jau žino, kad ieškojome automobilio. 
Kitas žingsnis buvo kreiptis į lizingo įmonę. 
Aišku, pirmiausia buvo pasidairyta po internetinius puslapius, kad suprastume, kokius dokumentus pateikti. 
Kadangi mes kalbam apie juridinį asmenį, tai sąrašas dokumentų, kuriuos reikėjo pateikti, yra gerokai ilgesnis negu tektų pildyti fiziniam asmeniui. 
Bet neatrodo, kad jis sudėtingas. 
O neaiškumai prasideda toliau. 
Kai tik pateiki prašomus dokumentus, iš karto paprašo atsakyti į klausimus. 
Tipo paraiška, o šalia paraiškos yra dar papildomi klausimai. 
Neįdomius praleisiu ir paliksiu šitą: Reiktų pateikti komentarus dėl šių metų sėkmingos įmonės veiklos rezultatų. 
Kaip matome, pardavimai ženkliai išaugo lyginant su 2009 m.
Bankui būtų įdomi tokia informacija kaip: Kas įtakojo ženklų pardavimų augimą? 
Kaip pvz. Ar buvo pasirašytos ilgalaikės sutartys? 
Ar stambūs užsakymai ir pan. bei kt. informacija susijusi su ženkliu rezultatų gerėjimu.
Ir tai klausia bankas, kuris pats praeitais metais apturėjo nuostolių, o šiais metais skelbia pelnus. 
Perskaitykite bet kurį VŽ bankų paskelbtą straipsnį ir tenai rasite kompetentingą atsakymą.
Na, bet jei nori babkių, turi šokti pagal dūdelę, nors ir nesupranti, kokiu pagrindu? 
Na, gerai, popieriaus negaila, prikursime. 
Toliau yra dar įdomiau. 
Lizinge gali keisti du parametrus: tai pradinį įnašą, ir kuriam laikotarpiui norime lizinguoti. 
Taigi nors šioks toks pasirinkimas, bet greitai sužinai, kad finansavimo sąlygas tau pasiūlys, ir gali arba sutikti, arba eiti kitur. 
Aišku, kitur galėsi pasirinkti, tik, va, 0.3% didesnės palūkanos nešildo. 
Va ir susidaro įspūdis, kad lizingo įmonės elgiasi kaip monopolistės. 
Žino, kad niekur nedingsi, konkurencijos tai nėra (sako, kad konkurencija yra, tik eilinis pirkėjas jos nepajus, konkurencijos tarnyba tą jaučia), todėl ir gali diktuoti sąlygas klientams, kokias nori. 
Ir jeigu nesutinki, lieki be nieko, todėl ir požiūris į klientą, kad jis visada neteisus. 
Kaip sakoma, kur dėsies žiemą be batų.
Manęs kažkada paklausė, kaip aš vertinu sutartis. 
Na, pirmiausia, jeigu sutartis ilgesnė negu du puslapiai, tai ją ruošia nutraukimui, todėl skaityk, kokiomis sąlygomis gali nutraukti sutartį. 
Tada mane juokais paklausė, ar yra lygiateisių sutarčių. 
Atvirai pasakius, man pasitaiko labai retai.
Taigi galime paimti lizingo sutartį ir pažiurėti, kiek įsipareigojimų turi lizingo įmonė ir kiek – klientas. 
Na, santykis 13 prie 36. 
Labai, sakyčiau, lygūs įsipareigojimai. 
Bet gal bent baudos vienodos? 
Pradedam nuo to, kad delspinigiai yra 0.2% už kiekvieną dieną. 
Solidu, toliau eina „pareikalavimas“ už 400 litų. 
Kitas pareikalavimas – jau solidesnis, ir siekia 1500 litų. 
Ir toliau jau seka baudos, kurios gali būti 10% ir 20%. 
Maksimaliai gali apturėti 30% plius dar pareikalavimus.
O klientas ką gali pareikalauti? 
Dabar neskubėkite skaityti – cielus 400 litų baudos. 
Jėga, santykis net nesigauna, nes net nežinau, kaip procentus su absoliučia suma sulyginti. 
Iš čia tik dvi mintys kyla. 
Pirma, kad banke teisininkai neturi ką veikti. 
Tiesa pasakius esu susidūręs su situacija, kai mūsų įmonė susimokėjo teisininkams, kad paruoštų sutarties šabloną. 
Vėliau nusprendėme pasirašyti sutartį su šia teisininkų kontora. 
Ir pateikėm jų padarytą sutarties šabloną. 
Tai perrašė kas antrą žodį. 
Kai paklausėm, tai kokį šlamštą mums pardavė, atsakė, kad mūsų nupirkta sutartis gina mūsų teises. 
O po pataisymo jau gina teisininkų kontoros?
Taigi kieno sutartis, to ir didesnės teisės. 
O jeigu norite sužlugdyti sutartį – pajunkite teisininkus. 
Norėdami parodyti savo naudą, suras prie ko prisikabinti. 
Nes jeigu teisininkas sutarties nepataisė, tai už ką jis pinigus gauna? 
O antras niuansas, tai kur žiūri lygių teisių gynėjai? 
Arba ką daro Vartotojų teisių gynimo centras? 
Jų portale parašyta, kad dalinasi patirtimi. 
Labai man naudinga, jeigu sutarties neleidžia keisti. 
Ai, jie negali imtis veiksmų, kol kas nors nepasiskųs. 
Bet kai skundžiasi, tai jau kvepia teismais. 
Teismų praktika tokia: ką pasirašei, tą vykdyk. 
Gal vartotojų teisių gynėjams ir pavyks įrodyti, kad sutartis yra nelygiateisė, bet tiems žmogeliams, kurie pasirašė, tai jau nepagelbės.
Taigi apie ką aš čia? 
Goldratt‘as mėgsta užduoti klausimą: kur sėdi 200 kg gorila? 
Teisingas atsakymas: kur nori, ten ir sėdi. 
Kai būsi 200 kg gorila, irgi galėsi sėdėti, kur užsimanysi.
Moralas toks: kai tiekėjas jau yra 200 kg sverianti gorila, tai pirkėjas visada yra neteisus. 
Ir tai pastebima visur, kur tik neprisiliesi. 
Pradedant nuo arogancijos, baigiant sutartiniais dalykais.
Subudajus (Subutajus, Subedejus, Subotajus, mong. Сүбэдэй, klas. mong. Sübü'ätäi, 1176–1248 m.) - pagrindinis Čingischano ir vėliau Ugedejaus karvedys. 
Jis vadovavo daugiau, nei dvidešimčiai karinių kampanijų, nukariavo trisdešimt dvi valstybes ir iš viso yra laimėjęs šešiasdešimt penkis mūšius.
Subudajus yra daugiausiai teritorijos užkariavęs karvedys istorijoje.
Manoma, kad Subudajus gimė netoli Onono upės dab. Mongolijoje. 
Jis priklausė Urianchajų genčių grupei. 
Būdamas kalvio sūnus, t.y. nekilmingas, anksčiau jis nebūtų galėjęs prasimušti į karvedžius. 
Tačiau po Čingischano reformų mongolų kariuomenėje svarbiausia tapo gabumai ir nuopelnai.
Prie Čingischano Subudajus prisijungė dar paauglystėje, maždaug septyniolikos metų. 
Pirmoji žinoma jo karinė pergalė buvo Huano (Kinijos provincija) užėmimas 1212 m.
Mongolų invazijos į Chorezmiją metu Subudajaus armijai buvo patikėtas uždavinys persekioti šachą Muchamadą II. 
Po šio karo nedidelė Subudajaus armija žvalgybos tikslais apjojo Kaspijos jūrą, pakeliui įveikdami kipčiakus, rusius (Kalkos upės mūšis, 1223 m. gegužės 31 d.). 
Subudajaus sūnaus vadovaujama kariuomenės dalis bandė įsiveržti į Volgos Bulgariją, tačiau ten patyrė pralaimėjimą. 
Galiausiai armija grįžo atgal į Mongoliją.
1226 m. Subudajus vaidino esminį vaidmenį Sia Kinijos nukariavime. 
1227 m. jis užkariavo Dzin Kinijos teritorijas Vei aukštupyje. 
Karai prieš Kiniją trumpam nutrūko mirus Čingischanui.
1230 - 1231 m. Ugedejaus vadovaujami mongolai vėl patraukė prieš Džin dinastijos Kiniją, tačiau bandymai įsiveržti į Henaną pasibaigė Subudajui pralaimėjus prie Šang-če-hui. 
Tuomet mongolai užėmė tik Fengšiango miestą. 
Dar tais pačiais metais jie vėl atnaujino karą. 
1232 m. mongolai laimėjo svarbias pergales prie Sanfengo (vasario 9 d.), Yangyi (vasario 24 d.) ir T’ieh’ling (kovo 1 d.). 
Ugedejus su didžiaja kariuomenės dalimi grįžo į Mongoliją, palikę Subudajų pabaigti Honano užkariavimą. 
Per sekančius du metus Subudajaus vadovaujama kariuomenė galutinai sunaikino Džin dinastiją.
1237 m. chanas Ugedejus pradėjo kampaniją prieš Rusiją, bulgarus ir kipčiakus, o vėliau - Europą. 
Formaliai už ją atsakingas buvo Batyjus, o kariuomenei vadovavo Subudajus.
Šiai kampanijai buvo kruopščiai pasiruošta. 
Subudajaus žvalgai ištyrė teritorijas, sudarė žemėlapius, išsiaiškino valstybių tarpusavio santykius ir politinę padėtį, žinojo, kas kam gali ateiti į pagalbą o kas su kuo nesutaria.
1237 m. prie Kaspijos jūros Subudajus įveikė kipčiakų lyderį Bačmaną ir vėliau užkariavo Volgos Bulgariją. 
Žiemą užpuolė Vladimiro-Suzdalės kunigaikštystę ir Riazanę. 
Abi buvo įveiktos trijuose pagrindiniuose mūšiuose, ir visi jų miestai vienas po kito užimti. 
1238 m. vasarą mongolų imperijos kariuomenė praleido prie Dono upės. 
1239 m. užkariauta Černigovo kunigaikštystė. 
1240 m. Subudajus netikėtai užpuolė ir įveikė Vladimirą.
Įveikęs Rusiją, Subudajus padalijo kariuomenę į dalis, ketindamas pulti Europą išsyk keliais frontais. 
1241 m. eilėje mūšių jis įveikė jungtines įvairių Europos šalių kariuomenes, žymiausi mūšiai buvo prie Mohio Vengrijoje (balandžio 10 d.) ir Legnicoje Lenkijoje (balandžio 9 d.). 
Tolimesniuose planuose buvo invazija į Vieną ir centrinę Europą. 
Tačiau 1242 m. mirus chanui Ugedejui, Batyjus, Subudajus ir visa kariuomenė pagal paprotį grįžo į Mongoliją.
Mongolijos imperijos kariuomenė - Mongolų imperijos karinės pajėgos nuo imperijos susikūrimo XIII a. pr. iki skilimo XIV a. pabaigoje. 
Nebelikus Mongolų imperijos įvairūs jos armijos elementai - organizacija, strategija, ginkluotė - dar ilgą laiką buvo naudojama atskirų chanatų.
Dalis mongolų karybos ypatybių išsivystė natūraliai iš jų klajokliško gyvenimo būdo, dalį įvedė Čingischanas ir kiti karvedžiai. 
Daug kas buvo perimta ir iš kitų kultūrų, ypač - apsiausties ginklai ir apsiausties strategija.
Mongolų armija nukariavo beveik visą Azijos žemyną, laimėdama beveik visus mūšius, dažnai - prieš žymiai gausesnius priešus, sukurdama visų laikų didžiausią pagal teritoriją vientisą imperiją. 
Pirmąjį rimtą karinį pralaimėjimą mongolai patyrė praėjus maždaug penkiasdešimčiai metų nuo užkariavimų pradžios prieš armiją, kuri buvo specialiai sukurta karui prieš mongolus[1]. 
Čingischano karvedys Subudajus yra daugiausiai teritorijos nukariavęs karvedys istorijoje.
Mongolų imperijos kariuomenė buvo nuolatinė, ne tik renkama iškilus reikalui. 
Tai buvo pirmoji nuolatinė kariuomenė nuo romėnų laikų ir turbūt vienintelė tokia iki pat Osmanų imperijos nuolatinės kariuomenės atsiradimo.
Skirtingų klanų ir tautų žmonės būdavo išskirstomi po skirtingus dalinius, t. y., jokiame dalinyje daugumos nesudarydavo vienas klanas, gentis ar tauta. 
Tai padėdavo išvengti tautinių kivirčų, juo labiau, kad dažnas klanas turėdavo įsisenėjusių konfliktų su kitais klanais. 
Be to, mažindavo maištų tikimybę.
Kariniai vienetai
Mongolų kariuomenė buvo suskirstyta grupėmis, naudojantis dešimtaine sistema. 
Dešimtis karių sudarė arbaną, dešimt arbanų sudarė zuut'ą, dešimt zuut'ų - minghan'ą, dešimt minghan'ų - tumeną. 
Tumenų ir minghanų vadai būdavo vadinami nojonais. 
2 - 5 tumenai sudarydavo hordu (orda), t. y., armiją. 
Armijai vadovaudavo pats chanas ar jo karvedžiai - bojonai.
Maždaug 60% armijos sudarė lengvai šarvuoti raiti lankininkai. 
Likę buvo ietininkai, artimesni europinei sunkiajai kavalerijai.
Paaukštinimai būdavo suteikiami atsižvelgiant tik į nuopelnus ir gabumus. 
Tai yra savaime suprantama šiuolaikinėse kariuomenėse, tačiau tuometiniame pasaulyje - beveik negirdėta. 
Beveik visur kitur padėtį lėmė tik kilmė, kariuomenėms vadovaudavo kilmingieji, neatsižvelgiant į jų gabumus šioje srityje. 
Nekilmingieji praktiškai neturėdavo jokių galimybių iškilti, nepaisant nuopelnų ir gabumų. 
Žymiausias mongolų karvedys Subudajus taip pat buvo nekilmingas (kalvio sūnus) ir iki Čingischano reformų nebūtų galėjęs tapti vadu.
Disciplina ir pratybos
Kiekvienos grandies vadai turėdavo didelę laisvę priimti sprendimus, galėdavo patys rinktis jų nuomone geriausią būdą įvykdyti duotą įsakymą. 
Kiekvienas būrys būdavo pakankamai savarankiškas, iškilus poreikiui visą armija galėdavo greitai išsiskaidyti į mažas, savarankiškas dalis, nuo ko jos efektyvumas nenukentėdavo. 
Kita vertus, už vieno kario nusižengimus dažnai būdavo baudžiamas visas jo arbanas (10 žmonių būrys). 
Pavyzdžiui, jei vienas karys bėgtų iš mūšio, mirties bausmė grėstų visam jo arbanui.
Mongolų kariuomenės daliniai nuolat treniruodavosi, praktikuodavo įvairias taktikas, kautynes grupėje. 
Palyginimui, Europoje tuo metu treniruodavosi tik kilmingieji, ir tik individualius įgūdžius, labiausiai - jojimą ir kautynes ietimi raitam.
Kaip grupinių veiksmų pratybos pasitarnaudavo ir kasmet rengiamos didžiulės bendros medžioklės.
Ryšių sistema
Mongolai turėjo specialių stočių sistemą, vadinamą Өртөө arba jamais, skirtą aptarnauti pasiuntiniams. 
Tokioje stotyje jie galėdavo pernakvoti, pavalgyti, pasikeisti arklius. 
Ryšiams mongolai skyrė ypatingą dėmesį. 
Pasiuntiniai per dieną galėdavo įveikti iki 300 km atstumą. 
Tačiau labai dažnai vienas žmogus keliaudavo tik iki kitos stoties, ten perduodavo savo informaciją kitam, šis jodavo iki sekančios stoties ir taip toliau. 
Tokiu būdų pranešimas be sustojimo nukeliaudavo iki adresato.
Šios stotys būdavo maždaug 200 km atstumu viena nuo kitos.
Pasiuntiniai turėdavo specialų simbolį - metalinę plokštelę, vadinamą paiza. 
Ji leisdavo prašyti pagalbos (pavyzdžiui, maisto ar net arklių) bet kur Mongolijos teritorijoje.
Mūšio metu perduoti nurodymams būdavo naudojamos specialios signalinės vėliavėlės bei pučiami ragai. 
Retais atvejais net specialios signalinės strėlės.
Įranga ir ginkluotė
Svarbiausias ginklas buvo mongoliškas lankas. 
Tai sudėtinis lankas, daromas iš medžio, rago ir sausgyslių. 
Jis buvo pakankamai mažas, todėl būdavo galima raitam patogiai šaudyti bet kuria kryptimi. 
Tačiau nepaisant dydžio, mongoliško lanko smogiamoji jėga, šūvio nuotolis ir taiklumas buvo bene geriausi tam laikmečiui. 
Taiklių šūvių atstumas siekė 200 - 230 m, o nesitaikant į konkretų priešą - iki 400 m. 
Skirtingiems taikiniams ir atstumams mongolai naudojo visą eilę skirtingų strėlių.
Taip pat mongolai naudodavo lenktą kardą, pritaikytą kautynėms raitiems.
Apsiausties ginklus mongolų kariuomenė perėmė daugiausiai iš kinų ir persų. 
Jie būdavo išardomi ir į mūšio vietą gabenami dalimis ant arklių nugarų arba vežimuose, vietoje vėl surenkami.
Šarvai būdavo daromi iš virintos odos, galbūt su metalo plokštelėmis. 
Sunkiosios kavalerijos šarvai taip pat būdavo odiniai, tik su metalinėmis plokštėmis, kartais - grandiniais šarvais. 
Apsaugai nuo strėlių naudotas šilkas. 
Priklausomai nuo laipsnio, kariai turėdavo odinius arba metalinius šalmus.
Mongoliški arkliai yra palyginti maži ir lėti, tačiau ištvermingi. 
Kadangi kitose kariuomenėse kavalerija dažnai būdavo sunkiai šarvuota, ji neturėdavo greičio persvaros prieš mongolus net ir trumpuose atstumuose. 
Ilgus atstumus mongolų kariuomenė keliaudavo tiems laikams negirdėtais tempais, mongoliškų arklių ištvermė čia labai praversdavo. 
Kiekvienas mongolų karys turėjo nuo dviejų iki keturių arklių, kad galėtų juos keisti žygio metu.
Balnakilpės būdavo plačiai naudojamos ir padėdavo lankininkams greitai keisti kūno padėtį bei šaudyti bet kuria kryptimi, tame tarpe ir atgal.
Kiekvienas karys turėjo žvejybinių kabliukų bei panašios įrangos, leidusios jam nepriklausomai prasimaitinti.
Atskirais vežimais būdavo gabenamos strėlių atsargos bei sunkesnė įranga.
Mongolų karvedžiai patys dažniausiai nekovodavo, o įsitaisydavo vietovėje su kaip įmanoma geresniu matomumu (dažniausiai ant kalvos), kad galėtų stebėti mūšio eigą ir greitai priimti sprendimus. 
Vadavietės būdavo ypatingai saugomos. 
Palyginimui, Europos kariuomenėse lyderiai dažniausiai kaudavosi pirmose gretose.
Svarbiausią vaidmenį mongolų mūšių taktikose vaidindavo karių mobilumas ir organizuotumas.
Tumenai mūšiui dažniausiai išsirikiuodavo penkiomis eilėmis, pirmose trijose būdavo raitieji lankininkai, likusiose dvejose - sunkioji kavalerija. 
Mūšį pradedavo paprastai raitieji lankininkai apšaudydami priešą debesimis strėlių. 
Kartais taip būdavo siekama sukelti sumaištį priešo gretose, priversti būrius išsiskaidyti. 
Kartais tai būna tik dėmesį nukreipiantys manevrai, kol pagrindinė mongolų armijos dalis bando užeiti priešo pajėgas iš šono ar užnugario.
Jei strėlėmis pavyksta priversti priešą suardyti rikiuotes, išsiskaidyti - dažniausiai mūšin stodavo sunkioji mongolų kavalerija. 
Jei ne, dažniausiai tiesioginio susidūrimo būdavo vengiama, mongolų raitieji lankininkai atsitraukdavo nuo puolančios sunkiosios kavalerijos, nuolat apšaudydami ją strėlėmis.
Labai dažnas manevras būdavo fiktyvus bėgimas. 
Ir atvirkščiai, beviltiškai apsuptam priešui dažnai būdavo „netyčia“ paliekama spraga, pro kurią atrodytų galima bėgti. 
Vilties nematantys priešai gali kovoti iki mirties, kartu nukaudami ir kažkiek mongolų. 
Tuo tarpu pradėję neorganizuotai bėgti, jie tampa tik lengvu taikiniu.
Apsiausties metu mongolai dažnai priešais save varydavo turimus priešo belaisvius, kaip gyvą skydą nuo strėlių. 
Juo pridengdavo, pavyzdžiui, taranus, kai lauždavo vartus.
Aukso orda pradėjo naudoti ir biologinį ginklą - katapultomis į apgultų miestų vidų svaidė nuo maro mirusių žmonių kūno dalis. 
Manoma, kad tai galėjo duoti pradžią juodosios mirties maro epidemijai ar bent sustiprinti jos sklidimą.[2]
Psichologinis karas
Prieš beveik kiekvieną mūšį mongolai siūlydavo pasiduoti. 
Pasidavusiems miestams būdavo uždedami mokesčiai, tačiau daugiau į jų vidaus reikalus mongolai beveik nesikišdavo.
Jei miestas ar šalis atsisakydavo pasiduoti ir priešindavosi, laimėję mūšį mongolai dažnai viską sugriaudavo ir sudegindavo, taip pat išžudydavo ištisas populiacijas - dažnai specialiai leisdami daliai žmonių pabėgti ir paskleisti gandą apie matytus baisumus. 
Manoma, kad per mongolų karus žuvo maždaug pusė Rusijos populiacijos[3], o Persijos populiacija sumažėjo maždaug dešimt kartų - nuo 2 500 000 žmonių iki 250 000[4].
Sklindant pasakojimams apie mongolų nenugalimumą ir žiaurias žudynes bei sudegintus miestus, su laiku ir žymiai gausesni priešai pasiduodavo be kautynių. 
Tarp kitų, pasidavusių mongolams buvo ir Hašašinai.
Mongolai taip pat naudojo įvairius būdus „padidinti“ savo armijos kiekybę. 
Kartais artėdami prie priešo arkliams už nugarų pririšdavo šakas, besivilkusias žeme ir kėlusias dulkių debesis. 
Iš toli galėdavo atrodyti, kad atjoja išties milžiniškas būrys. 
Kartais ant savo atsarginių arklių sodindavo belaisvius.
Naktimis kiekvienas karys uždegdavo daug daugiau laužų ar deglų, nei reikėtų.
Čingischanas (Temüjin Borjigin; g. apie 1155 m. - 1227 m. rugpjūčio 18 d.) – garsiausias mongolų vadas, XII a. buvo sukūręs didžiausią visoje žmonijos istorijoje imperiją – nuo Ramiojo vandenyno rytuose iki Elbės upės vakaruose. 
Jo ir jo armijos veiksmai buvo labai žiaurūs. 
Nuo gimimo buvo žinomas kaip Temudžinas, tačiau 1206 m. pavadintas Čingischanu (t. y. Didžiuoju chanu).
Čingischanas suvienijo mongolų gentis ir užkariavo Kiniją, Vidurio Aziją, Persiją, Mongoliją.
Jo anūkas Chubilajus (Chu Bi Laj) įkūrė Kinijos Juanų dinastiją. 
Tamerlanas laikė save Čingischano palikuoniu, tačiau nepagrįstai.
Senovės Peru (dar "Ikikolumbinė Peru", Andų civilizacija) - senovinė civilizacija Amerikos žemyne, Andų srityje klestėjusi nuo II tūkst. pr. m. e. iki XVI a., kuomet buvo užkariauta ispanų. 
Ją sudarė daug skirtingų kultūrų, kurios neretai įvardijamos atskiromis civilizacijomis: Čavinas, Naska, Močė, Varis, Tiuanakas, Čimoras, inkai, ir kt.
Nepaisant to, kad civilizacija vadinama Senovės Peru, jos teritorija apėmė ne tik dabartinės Peru (jos vakarinės dalies) teritoriją, bet ir daug kitų dabartinių valstybių, kurios yra kultūriniame Andų regione. 
Tai - vakarų Kolumbija, Ekvadoras, Bolivija, šiaurės ir vidurio Čilė, vakarų Argentina.
Čingischanas bei jo paveldėtojai Mongolijos imperiją išplėtė nuo Kinijos iki Vengrijos, imperijos teritorija buvo keturis kartus didesnė nei Aleksandro Makedoniečio užkariautos teritorijos.
Istorinis Andų regionas užima didelę teritoriją Pietų Amerikos žemyno vakaruose, tęsdamasis nuo Kolumbijos šiaurėje iki Čilės pietuose. 
Jis beveik sutampa su Andų kalnų sistema.
Rytuose regionas lietėsi su skirtingais Pietų Amerikos regionais, kurie neišvystė aukštų ikikolumbinių kultūrų ir civilizacijų. 
Čia yra tokie regionai (iš šiaurės į pietus) kaip Ljanosas, Amazonija, Gran Čiakas, Pampos. 
Šiaurėje regionas lietėsi su Sąsmaukos-Kolumbijos zona, pietuose jis perėjo į Patagoniją.
Gamtos sąlygos regione labai įvairios. 
Visas regionas išilgai gali būti dalinamas į dvi pagrindines teritorijas. 
Tai yra siauras pakrantės ruožas kosta (isp. costa) ir kalnų teritorija altiplana. 
Civilizacija prasidėjo kostos regione, bet vėliau persikėlė į kalnų regionus.
Šiose zonose augo beveik visos grūdinės kultūros (pirmiausia kukurūzai), vaisiai, koka. 
Jungos regionas plyti didžiulėse teritorijose Peru, Bolivijoje, Argentinoje.
Kečua (Quechua) - aukštingumas iki 3000 m. 
Auginami kukurūzai, moliūgai, pomidorai, papaja.
Suni - aukštingumas iki 4000 m. 
Čia nebeauga kukurūzai, tačiau vietos tinkamos šakniavaisiams (bulvėms) ir kinoa.
Puna - aukštingumas iki 4800 m. 
Teritorijos naudojamos daugiausia gyvulininkystei. 
Čia buvo prijaukintos lamos, alpakos.
Chanka (Janca) - aukštingumas nuo 4800 m. 
Negyvenamos teritorijos, aptrauktos amžino įšalo.
Skirtingai nei dauguma senųjų civilizacijų, Senovės Peru tautos nesukūrė įprastos rašto sistemos. 
Vienintelis raštas, kurį naudojo inkai, buvo mazgaraštis kipu, skirtas fiksuoti skaičiams ir daiktams, tačiau neleidžiantis užrašyti kalbos.
Yra hipotezių, kad kai kurios Andų tautos naudojo rašto sistemas, tačiau nėra nustatyta, ar tai yra raštas, ar tiesiog ornamentai. 
Kaip pavyzdys galėtų būti močikų pupelių raštas, Čimoro ornamentai ar languotos tekstilės ornamentai.
Brazilijos Federacinė Respublika (portug. República Federativa do Brasil ) – valstybė Pietų Amerikos žemyne, didžiausia ir daugiausiai gyventojų turinti šio žemyno šalis. 
Šalis užima didelę teritoriją tarp Andų kalnų ir Atlanto vandenyno, bei ribojasi su Urugvajumi, Argentina, Paragvajumi, Bolivija, Peru, Kolumbija, Venesuela, Gajana, Surinamu ir Prancūzijos Gviana. 
Tai – didžiausia pagal plotą ir gyventojų skaičių portugališkai kalbanti valstybė.
Brazilija buvo Portugalijos kolonija nuo Pedro Kabralo išsilaipinimo 1500 m. iki nepriklausomybės paskelbimo 1822 m.
Iš pradžių tapusi nepriklausoma kaip Brazilijos imperija, respublika su dvejų rūmų įstatymų leidžiamąja valdžia, įkurta 1824 m. ratifikavus pirmąją konstituciją, egzistavo iki 1889 m.
Dabartinė Konstitucija Braziliją apibrėžia kaip federalinę respubliką. 
Federaciją sudaro federalinės teritorijos sąjunga, 26 valstijos bei 5564 savivaldybės.
Pirmieji žmonės Brazilijos teritorijoje pagal skirtingas teorijas atsirado tarp 17 ir 6 tūkst. m. pr. m. e. 
Vietinių gyventojų kultūra nebuvo labai išvystyta, Brazilijos gyventojai tebebuvo neolito stadijoje. 
Braziliją 1500 m. balandžio 22 d. atrado portugalų ekspedicija, vadovaujama P. A. Kabralio (Pedro Álvares Cabral). 
1533 m. prasidėjo portugalų kolonizacija, Brazilijos pakrantė buvo padalinta į 15 kapitonijų. 
Iš pradžių portugalų kolonizatoriai eksportavo dekoratyvinę medieną, po to ėmėsi auginti cukranendres, kavą. 
Kolonijose daugiausia dirbo vergai, iš pradžių indėnai, o nuo 1550 m. daugiausia atvežti iš Afrikos. 
Nuo 1549 m. portugalų valdos BRazilijoje buvo tiesiogiai valdomos Portugalijos karaliaus.
1808 metais į Braziliją buvo atvykęs nuo Napoleono bėgantis Portugalijos karalius su visa karališkąja šeima bei vyriausybe. 
Šie įvykiai pakėlė Brazilijos statusą, ir princas Pedras I 1822 m. spalio 7 d. paskelbė nepriklausomybę, taip įkurdamas nepriklausomą Brazilijos imperiją.
Šis valstybės statusas išliko iki antrojo valdovo, Pedro II, kuris buvo nuverstas nuo sosto ir tada Brazilija tapo respublika (1889 m. spalio 15 d.). 
XIX a. pabaigoje ir XX a. pradžioje Brazilija pritraukė net 5 milijonus europiečių imigrantų.
Iki XX amžiaus vidurio Brazilijos sostinė buvo Rio de Žaneiras, o 1960 m. sostinė perkelta į specialiai tam įkurtą miestą – Braziliją.
Neseniai personalo atrankos ir konsultavimo kompanija “Search Group” savo tinklapyje paskelbė straipsnį apie darbuotojų pervargimą. 
Straipsnio esmė, o ypač ta dalis, kur dėstoma apie darbuotojų nuovargį, neturėtų nieko stebinti. 
Kad nuvarytus arklius reikia nušauti (nes jie niekam daugiau netinka), žinojo dar gilioje senovėje. 
Kad darboholizmas – tokia pati liga kaip alkoholizmas arba priklausomybė nuo cheminių medžiagų, senovėje gal ir nežinojo, bet šiuolaikiniam žmogui tai tikrai ne naujiena.
Tačiau verta atkreipti dėmesį, kad (skirtingai nuo Lietuvai įprasto požiūrio) labiausiai pervargti rizikuoja smulkūs verslininkai, o ne “kapitalistų išnaudojami” darbininkai.
„Smulkūs verslininkai įmonėje dirba ir buhalteriais, ir krovėjais, ir vadybininkais. 
Jie visus darbus atlieka patys. 
Iš pradžių viskas gali būti labai gerai, tačiau jei žmogus neatostogaus, pirmieji simptomai vis tiek pasireikš po 2 ar 3 metų. 
Iš pradžių viskas idealu, bet po tam tikro laiko pradeda nesisekti – ar su tiekėju, ar su užsakovu. 
Taip nutinka, nes verslininkas iš nuovargio ką nors praleidžia“, – sako Ąžuolyno“ psichiatrijos klinikos gydytojas psichiatras Dainius Stasiūnas.
Anot specialisto, visi turi suprasti, kad nepakeičiamų nėra. 
„Todėl verslininko sėkmę parodo, ar po tiek sunkaus darbo atsirado nauja pamaina. 
Na, kad nors ragelį už jį pakeltų. 
Žmonės turi išmokti nedirbti savaitgaliais ir poilsio valandomis. 
Būna, kad tokie pacientai prašo pagalbos. 
Tačiau kada jiems skirti gydymą: ryte ar vakare? 
Jei jie patys nežino, kiek dirbs. 
Idealu, jei žmogus eina miegoti tuo pačiu metu“, – pasakoja D. Stasiūnas.
Tačiau kaip palikti (be priežiūros, nors trumpam) verslą, kuriame viskas laikosi ant smulkaus verslininko pečių? 
Bet ar tai verslas, ar visgi labiau amatas?
Senųjų ir Naujųjų metų sandūroje įprasta duoti sau daug pažadų apie tai, ką pakeisti savo gyvenime (mesti rūkyti, numesti svorio ar pan.). 
Tai kodėl pažadas negalėtų būti apie tai, kaip atsikratyti kitos priklausomybės – priklausomybės nuo darbo. 
Gal 2011 metai gali tapti tais metais, kuomet pertvarkysite savo amatą į verslą ir užtikrinsite jo klestėjimą bei atrasite daugiau laiko poilsiui, šeimai, draugams ir sau?
Aš žinau, ką reiškia turėti savo verslą, ir žinau, ką reiškia būti to verslo tarnu. 
Taip pat Benas išreiškia nusistebėjimą dėl būtinybės įmonėms saugoti kai kuriuos dokumentus (pvz. asmens korteles ar darbuotojų sąrašus) 75 metus. 
Manau, kad toks reikalavimas galėtų būti išnagrinėtas atskiru įrašu, bet ne šiandien. 
Kiek vietos ir sąnaudų reikia, kad būtų laikomas toks archyvas, ir kokia iš jo nauda? 
Toks popierių saugojimas yra gryna muda.
Ir čia tūlas politikos apžvalgininkas, portalo Balsas.lt specialusis korespondentas apkaltina Gudelį verksnojimu ir pasiūlo uždaryti savo kromelį. 
Bet Benas pakankamai korektiškai pastato apžvalgininką į vietą.
Taip pat Benas pabrėžia, kad esminis ekonomikos (ir Vyriausybės darbo) rodiklis yra sukurtų (panaikintų) darbo vietų skaičius (31 minutė). 
Kalbėdamas netgi susieja Obamos populiarumo kritimą su JAV darbo vietų mažėjimu. 
O juk ir mes apie tai rašėme ne kartą.
Na, apie valstybės tarnautojo ir piliečio nelygiateisiškumą (kaip baudžiami už klaidas) ir kalbėtis neverta. 
Galiausiai Benas pajuokauja apie medalių dalinimą už daineles, eiles ir pan. o ne už darbo vietų kūrimą.
Šis jo pajuokavimas ėmė ir užkliuvo blogeriui scania – kaip čia Gudelis drįsta norėti medalio už žmonių išnaudojimą. 
Pasirodo, sovietiniai metai nepraėjo veltui – vis dar yra žmonių, manančių, kad juos išnaudoja kaiptalistai. 
Nors toks tautos požiūris į verslininkus-kraugerius ne naujiena.
Bet visgi, nors analitikai kaip susitarę kartoja, kad nedarbo lygis Lietuvoje yra ir bus katastrofiškai didelis ~16%, nors bedarbystė bus esminė kliūtis ekonominiam atsigavimui, nors visi kalbame kaip blogai emigracija (o emigruoja, nes neranda darbo), vis dar dauguma žmonių norėtų išvaryti kuriančiuosius darbo vietas iš Lietuvos (kaip Čyvas), arba mano, kad darbo vietų kūrimas yra išnaudojimas (kaip scania).
Realiai verslininkų, kurie išnaudoja kitus, nėra daug (mažiau nei 5%), todėl neturėtų būti sunku juos išbuožinti, atimti, išvaryti ir t. t. 
Ir tuomet niekas nieko neišnaudos ir turėsime Šviesų Rytojų. 
Tik aš nenoriu nei pats gyventi, nei kad mano vaikai gyventų tokiame Šviesiame Rytojuje.
Gero žiūrėjimo nuo ~25 min iki ~34 min.
Nelsonas Pikė (isp. Nelsonas Piquet, pilnas vardas: isp. Nelson Piquet Souto Maior, g. 1952 m. rugpjūčio 17 Rio de Žaneire) – brazilų Formulės 1 lenktynininkas, triskart F1 pasaulio čempionas.
Nelsonas Piquet gimė 1952 m. rugpjūčio 17 Rio de Žaneire. 
Tėvas, Estasio Souto Maior, žinomas gydytojas Brazilijoje, dešimt metų dirbo parlamente ir sveikatos apsaugos ministerijoje, turėjo savo teniso kortą ir tikėjosi jog sūnus pasirinks tenisininko karjerą.
Mokėsi Kalifornijoje. 
Dalyvavo Brazilijos kartingų čempionate kartu su draugu Aleks Dias Ribeira. 
Antrą sezoną iškovojo Brazilijos čempiono titulą 155 kubinių centimetrų klasėje.
1972 m. laimėjo Volkswagen serijos lenktynes su Kamber VW komanda. 
1973 m. – seriją Sport-2000 su tuo pačiu lenktynių automobiliu. 
Braziliškoje Formula Super V 1974 ir 1975 metais lydėjo technikos gedimai. 
Tuo pačiu metu dalyvavo ir Formula Atlantic. 
1976 m. iškovojęs šešias pergales, Nelsonas Piquet užsitikrino Nacionalinio čempiono titulą. 
Tolimesnis kelias vedė į Europą. 
1977-78 metų sezonus praleido F3. 
1977 m. iškovojo 3 prizinę vietą, o 1978 m. Anglijoje – tapo F3 čempionu.
Knebinėdamas vieną temą, apie kurią dabar rašau, prisiminiau straipsnį, kuris beveik prieš trejus metus buvo “Lietuvos ryte“, o tinklaraštyje publikuotas nebuvo. 
Pasižiūrėjęs pagalvojau, kad niekas nepasikeitė – ypatingai kur rašiau apie budulių supratimą dėl aviacijos. 
Pats laikas perspausdinti.
Kas labiausiai krenta į akį, skaitant lietuvišką internetą? 
Stulbinantis brolių lietuvių gebėjimas nurašyti į šiukšlyną visų pasaulio specialistų žinias ir patirtį. 
Nėra tokios mokslo, technikos ar verslo srities, kad apie ją negalėtų pareikšti savo nuomonės mūsų tautinis budulis. 
O ta nuomonė bus tokia, kad viskas – nesąmonė, ir visi – durniai.
Apie tai pagalvojau, paskaitęs nuo skraidančiojo prezidento laikų nematytą teisės specialistų protrūkį. 
Priminsiu – duobėtoje R.Pakso apkaltos gadynėje beveik visi – net tie, kas sunkiai susigaudydavo miesto mikriukų maršrutuose ir nebuvo įvaldę bankomato naudojimo paslapčių, išmanė Lietuvos Respublikos konstitucinę teisę, o apkaltos procedūras – iki smulkmenų.
Marijos žemėje rasti ką nors, kas galėtų prisipažinti iki galo neišmanąs tos bylos vingrybių, buvo sunkiau, nei išsikviesti taksi Naujųjų metų naktį.
Dabar liaudies švietimas išsiplėtė kaip Nemuno vandenys pavasarį pamaryje. 
Bet kur bakstelėjus pirštu matyti, jog pridygo tiek ūkio teisės specialistų, pasiruošusių internete išaiškinti, kaip teisingai turėtų vystytis kiekviena byla, tiek ir šmeižto įstatymo žinovų („Jonu“ vadinantis save komentatorius komentatorių padangėje sužibo, be atvangos rašydamas apie Petkevičiaus-Landsbergio bylą dėl šmeižto romane; jis turi tvirtas pažiūras ir nuoseklų aiškinimą apie „žydokratijos“ sąmokslą teismuose – pats „Jonas“ galėtų bylas spręsti daug geriau, jei tik jam leistų žydų mafija).
Verslo administravimą lietuviškoji auditorija išmano ne ką blogiau. 
Kiekvienas apdaužytą golfuką ant plikų padangų vairuojantis ir centus krapštantis ašarų pakalnės gyventojas – jei tik jam kas leistų – galėtų administruoti bet kurią pasaulio korporaciją.
Bet kuri investicija, bet kuris verslo projektas, bet kuri nauja prekė ir paslauga bet kur Lietuvoje yra „nesąmonė“ (mėgiamiausias ir dažniausiai naudojamas žodis), nes garantuotai bankrutuos arba niekas nepirks.
Kiekvienas mobiliųjų telefonų bendrovės ar banko pasiūlymas yra nesąmonė, buduliui tiek pat nereikalinga, kaip ir asmens higiena. 
Europos ar Amerikos korporacijos gali gauti milijardinius pelnus, bet, kaip man vieną sykį paaiškino tautinis “specialistas”, visi jų pelnai yra fikcija, ir baigsis jiems visiems, kaip korporacijai „Enron“. 
Jei ne šiemet, tai vis tiek greitai.
Atpigęs JAV doleris įkvepia dar daugiau kritinio siautulio: štai ir įrodymas, kad visi tie Vakarai eina velniop, su visomis jų bendrovėmis.
Pasitvirtina sena išmintis, kad niekas taip lietuvio nedžiugina, kaip svetimas bankrotas. 
Jei pusė visų bendrovių, statančių Lietuvoje gyvenamuosius namus, rytoj apsivožtų dėl staigios nekilnojamojo turto krizės, šventė būtų ne mažesnė, nei rimta krepšinio rinktinės pergalė.
Švęstų ir tie, kieno butai dėl tos krizės taip pat nuvertėtų, nes svetimos nesėkmės svaigulys atpirktų viską.
Galbūt todėl 95 proc. visų verslo naujienų, publikuojamų Lietuvoje, yra runkelinio lygio pseudoinformacija: iš rusiškų tinklapių prirankiotos ir nevalyvai išverstos („parengta pagal užsienio spaudą“) senos žinios apie garsių bendrovių skandalingas nesėkmes, apie kokį nors biuro darbuotoją, įkišusį kaklaraištį į popieriaus smulkintuvą, beveik pasismaugusį ir prisiteisusį dešimtis milijonų, ir apie kokį nors Korėjoje parduodamą šaukštą su USB jungtimi, bevalgant tikrinantį burnos ertmės rūgštingumą ir pranešantį apie jį dantų gydytojui.
Rimtų naujienų skelbti nebėra prasmės: vidutinis skaitytojas nesidomi akcijų kursais ir rinkos dinamika, jis gerai žino tik du verslo modelius: „atkatas“ ir „pinigų plovimas“ (nors tiksliai paaiškinti nei vieno, nei kito mechanizmo negalėtų).
Jo giliu įsitikinimu, kito verslo Lietuvoje nėra ir būti negali. 
Ir įrodymas čia pat: „iš Lietuvos jau pabėgo“ gal 600 tūkstančių gyventojų, o gal 600 tūkstančių šeimų, o greičiausiai jau šeši milijonai – faktai arba sveikas protas niekada neturi trukdyti įspūdingiems skaičiams paskelbti.
Buvo laikas, kai įdėmiau sekiau Lietuvos oro transporto rinką, ir žinote ką? 
Nėra Lietuvoje geresnio eksperto apie tai, kur turi būti nutiesti oro maršrutai, negu vidutinis keleivis – tas pats, kuris nesugeba susigaudyti, kada jam reikia atvykti į oro uostą, kuriam „20 kilogramų“ yra absoliučiai nesuvokiama kategorija, ir kuris yra šventai įsitikinęs, kad krestelėjimas nusileidimo metu tiksliai parodo lakūno meistriškumą, arba to meistriškumo nebuvimą.
Ligi šiol yra plačiai paplitęs įsitikinimas, kad iš Lietuvos į Ameriką tiesioginių reisų nėra tik dėl oro linijų bendrovių bukumo („ jie debilai – juk tikrai apsimokėtų“). 
Statistika ir mažų rinkų pavyzdžiai rodo visai ką kitą, bet velniams ta statistika. 
Lygiai taip pat ir orlaivius kur kas geriau parinktų tas keleivis.
Ir jau neduok Dieve, neleiskite man pradėti rašyti apie mediciną. 
Jei turite pažįstamą gydytoją, paklauskite, ką jis galvoja apie pacientus, kurie visiškai tiksliai žino, kuo juos reikia gydyti, ir kaip. 
Nes metai studijų medicinos universitetete, be abejo, neatstoja straipsnio blizgiame moterų žurnale (beje, ar yra koks nors lietuviškas moters vardas, kuriuo nebūtų pavadintas lietuviškas moterų žurnalas? 
Aš dar nemačiau žurnalo „Genovaitė“, visi kiti vardai jau yra, bet gal aš blogai ieškojau?).
Tiesa, yra ir išimčių: durninant visus ir viską, reikia nepamiršti, kad pasaulį valdo ir pinigų srautus, valdžią bei žiniasklaidą kontroliuoja žydai, kuriems nenorom pripažįstamas bent jau sumanumas, nes kaip kitaip jie sugebėtų visus apgauti ir iš visų viską pasiglemžti?
Jau galiu įsivaizduoti pasipiktinusį skaitytoją – ką tu čia, Užkalni, aiškini, ką tu pats išmanai, pusiau architektas, pusiau humanitaras, pusiau vadybininkas su velniai žino kokiu išsilavinimu ar be jo? 
Ir apie ką visa tai? 
Kad specialistų reikia klausyti?
Taip, tiesa: pagarba specialisto nuomonei yra sudėtingas dalykas. 
Visi gali pateikti pavyzdžių apie nusišnekėjusius ekspertus: nuo nusipelniusio statybininko, argumentuotai įrodžiusio, kad nepriklausoma Lietuva per kelias dienas bankrutuotų (todėl „suverenitetas TSRS sudėtyje“ būtų geresnis pasiūlymas), iki mokslininkų, kurie tik prieš 30 metų baugino tuo, kad iki 1985 metų pasaulyje garantuotai baigsis visos naftos atsargos, ir kartu dar žadėjo „pasaulinį atšalimą“ bei naują ledynmetį.
Tie specialistai, beje, sėdėjo tuose pačiuose kabinetuose ir gaudavo algas iš tų pačių universitetų, kaip ir tie, kurie šiandien kalba apie tai, kad klimato atšilimą sukelia žmogaus veikla. 
Jei visų jų būtume klausę, šiandien nebūtumėm turėję nepriklausomos Lietuvos, o su klimatu galai žino, tikriausiai būtų buvę vis tiek taip pat, kaip ir yra.
O rašiau apie visa tai, apie arogantiškus ir visus durninančius interneto komentatorius, nes ateina toks politinis metas, kai šitos nuotaikos persikels į viešumą ir rinkimų kalbas. 
Reikia laukti vis labiau trumpai paaiškinamų ir net neguviam protui prieinamų sprendimų. 
Nublankus suvirintojo agurkinei žvaigždei, aukurą kurs kiti.
Vienas jų – toks veikėjas, gimęs Šveicarijoje, bet dvasiškai subrendęs Baltarusijos šešėlyje – jau apsireiškė ir siūlo nesudėtingus variantus: nacionalizavimą bei turto perdalijimą. 
Lieka sulaukti, kada kas nors visiems gyventojams pasiūlys pajamas, didesnes nei vidutinės. 
Tokio politiko laukia sėkmė.
Nelsonas Pikė (isp. Nelsonas Piquet, pilnas vardas: isp. Nelson Piquet Souto Maior, g. 1952 m. rugpjūčio 17 Rio de Žaneire) – brazilų Formulės 1 lenktynininkas, triskart F1 pasaulio čempionas.
Gajus Julijus Cezaris (lot. Gaius Julius Caesar, 100 m. pr. m. e. liepos 13 d. – 44 m. pr. m. e. kovo 15 d.) – Romos valstybės veikėjas, karvedys, rašytojas, kilęs iš patricijų Julijų giminės.
Užkariavęs Galiją Cezaris išplėtė Romos valstybės ribas iki šiaurės Atlanto pakrantės ir prie Romos prijungė visą dabartinės Prancūzijos teritoriją, taip pat buvo įsiveržęs į Britų salas. 
Gajus Julijus Cezaris turėjo puikius karinio stratego ir taktiko gebėjimus, nugalėjo priešininkus pilietiniame kare ir tapo Romos valstybės valdovu. 
Kartu su Gnėjumi Pompėjumi pradėjo romėnų visuomenės ir valstybės reformą, kuri jau po jo mirties lėmė Romos imperijos susiformavimą.
Gyveno Graikijoje ir Mažojoje Azijoje.
78 m. pr. m. e. grįžo į Romą ir kovojo su savo priešininkais. 
Karinei praktikai būdingi drąsūs taktiniai manevrai, sumanus naujos technikos panaudojimas, tiekimo tarnybos stiprinimas.
Puolimo ir gynimosi veiksmus laikė lygiareikšmiais ir sumaniai derino. 
Cezario laikais padidėjo vyriausiojo vado ir legionų vadų reikšmė. 
Išliko 7 „Galų karo užrašų“ ir 3 „Pilietinio karo užrašų“ knygos.
Gnėjus Pompėjus Didysis (Gnaeus Pompeius Magnus 106 m. pr. m. e. rugsėjo 29 d. – 48 m. pr. m. e. rugsėjo 29 d.) – žymus Romos karvedys ir politikas. 
Nors kilęs iš provincijos jis tapo žymiu visuomenės veikėju, o Kornelijus Sula suteikė jam pravardę Magnus (Didysis).
Jis buvo Marko Licinijaus Kraso priešas ir Julijaus Cezario sąjungininkas. 
Šie trys politikai dominavo vėlyvojoje respublikoje dėl jų sąjungos, vadinamos Pirmuoju triumviratu. 
Po Kraso mirties Pompėjus ir Cezaris pradėjo varžytis dėl valdžios Romoje.
Jo tėvas Pompėjus Strabonas buvo labai turtingas žmogus iš Piceno regiono Italijoje ir jo šeima nepriklausė toms, kurios vadovavo Romos politikai. 
Tačiau Pompėjus Strabonas lipo per tradicinius cursus honorum, būdamas kvestorium 104 m. pr. m. e., pretoriumi 92 m. pr. m. e., konsulu 89 m. pr. m. e. 
Pompėjus vos buvo baigęs mokyklą, kai buvo pakviestas tarnauti tėvui per Sąjungininkų karą. 
Dar būdamas septyniolikos metų jis kovojo 89 m. pr. m. e. su italais ir dalyvaudamas visuose tėvo kariniuose ir politiniuose reikaluose. 
Taip tęsėsi iki Strabono mirties po dvejų metų. 
Pagal Plutarchą, simpatizavusį Pompėjui, tuo metu jis buvo labai populiarus ir panašus į Aleksandrą Didijį.
Jo tėvas mirė 87 m. pr. m. e. konflikte tarp Gajaus Marijaus ir Kornelijaus Sulos, palikdamas jaunąjį Pompėjų atsakingą už šeimos reikalus ir turtą. 
Kol kelis metus Marijaus grupuotė valdė Italiją, Pompėjus, priklausęs aristokratų frakcijai, laikėsi nuošaly. 
Sugrįžęs į Romą, jis buvo apkaltintas karo grobio pasisavinimu, bet greitai išteisintas. 
Tam turėjo įtakos jo sužadėtuvės su teisėjo dukra Antistija. 
Kai 84 m. pr. m. e. tapo žinoma, kad Sula grįžta iš Pirmojo Mitridato karo į Italiją, Pompėjus nuvyko į Piceną, kur surinko tris legionus, paveldėtus iš tėvo. 
Jis prisijungė prie Sulos jam atvykus iš Graikijos 83 m. pr. m. e. 
Sula tikėjosi problemų iš Gnėjaus Papirijaus Karbono režimo ir suprato, kad 23 metų Pompėjus ir trys jo veteranų legionai yra naudingi. 
Kai Pompėjus (atskleidęs savo karinius sugebėjimus kovoje su jį apsupusiais Marijaus daliniais) galiausiai prisijungė prie Sulos, jis buvo pastarojo sveikinamas su imperatoriaus titulu. 
Ši sąjunga iškėlė Pompėjaus karjerą, ir Sula, visiškai valdęs Romą kaip diktatorius, privertė Pompėjų išsiskirti ir vesti jo podukrą Emiliją Skaurą, kuri buvo nėščia nuo savo vyro, kad pririštų jaunąjį sąjungininką prie savęs.
Nors dėl jauno amžiaus Pompėjus buvo privatus (neturėjo cursus honorum politinio ar su juo susijusio posto), tačiau turtingas žmogus ir talentingas generolas, vadovaujantis trims veteranų legionams. 
Be to, jis troško šlovės ir galios. 
Per likusią karo Italijoje laiką Pompėjus tapo vienu sėkmingiausiu Sulos generolu ir, kai karas Italijoje priartėjo prie pabaigos, Sula pasiuntė Pompėjų prieš Marijaus šalininkus Sicilijoje ir Afrikoje. 
Su malonumu patenkindamas žento norus ir norėdamas sutvirtinti savo kaip diktatoriaus pozicijas, Sula iš pradžių jį pasiuntė į Siciliją.
82 m. pr. m. e. Pompėjus lengvai užėmė Siciliją, kuri buvo pagrindinis grūdų tiekėjas Romai. 
O stingant grūdų kiltų badas ir nepasitenkinimas valdžia. 
Pompėjus numalšino pasipriešinimą griežtom priemonėm: nužudė Gnėjų Papirijų Karboną ir jo sąjungininkus. 
Nors piliečiai piktinosi jo metodais, jis atsakė viena žymiausių savo citatų: „Ar nenustosite cituoti įstatymus mums, turintiems kalavijus prie šonų?“ 
Sutriuškinęs priešus Sicilijoje, 81 m. pr. m. e. jis persikėlė į Afrikos provinciją, kur jis nugalėjo Gnėjų Domicijų Ahenobarbą ir Numidijos karalių Hiarbą po įnirtingo mūšio.
Po to tęsėsi pergalės ir Pompėjaus kariai paskelbė jį imperatoriumi. 
Jis gavo pravardę adulescentulus carnifex („paauglys skerdikas“) dėl jo žiaurumo susidorojant su likusiais priešais. 
Tais pačiais metais grįžus į Romą, jį entuziastingai sveikino žmonės, o Sula pavadino jį Magnus (Didžiuoju). 
Daugelis komentatorių mano, kad tai buvo Sulos žiaurus ir ironiškas pokštas. 
Prireikė daug laiko, kol Pompėjus privertė visus jį taip vadinti.
Pompėjus, nepasitenkinęs tokiais nuopelnais, reikalavo triumfo už pergales Afrikoje. 
Iš pradžių Sula nesutiko, tada Pompėjus atsisakė paleisti savo legionus ir pasirodė prie Romos vartų su savo reikalavimais. 
Sula nusileido, įveiktas Pompėjaus įkyrumo. 
Tačiau norėdamas nuvertinti jo triumfą, Sula iš pradžių triumfavo pats, po to leido triumfuoti Metelui Pijui, o Pompėjų paliko trečią, tikėdamasis, kad iki to laiko triumfai romėnams nusibos. 
Pompėjus ketino įžengti į Romą tempiamas dramblio. 
Tačiau jis netilpo pro vartus.
67 m. pr. m. e. praėjus dvejiems metams po buvimo konsulu, Pompėjus buvo paskirtas laivyno, turėjusio kariauti su Viduržemio jūrą kontroliuojančiais piratais, vadu. 
Šis paskyrimas, kaip viskas jo gyvenime, buvo apsuptas ginčų. 
Konservatyvios senato grupuotės bijojo jo galios. 
Optimatai darė viską, kad išvengtų paskyrimo. 
Cezaris buvo vienas iš senatorių nuo pat pradžių palaikiusių Pompėjų. 
Liaudies tribūnas Aulas Gabinijus, pasiūlęs Lex Gabinia, suteikiančią Pompėjui vadovavimą kare su piratais ir absoliučią kontrolę jūroje ir 50 mylių nuo kranto į žemyno gilumą, padarė Pompėjų viršesnį už kitus armijos vadus Rytuose. 
Aristokratija karštai pasipriešino įstatymui, bet jis buvo priimtas.
Tuo metu piratai buvo Viduržemio jūros šeimininkai ir plėšdavo ne tik Azijos ir Graikijos pakrančių miestus, bet užpuldavo ir pačią Italiją. 
Vos gavęs paskyrimą, Pompėjus pradėjo pasiruošimus ir baigė prieš žiemos pabaigą. 
Jo planai atnešė neįtikėtiną sėkmę. 
Pompėjus padalino Viduržemio jūrą į trylika sričių, kuriose vadovavo jo atstovai. 
Per keturiasdešimt dienų jis išnaikino piratus vakaruose, atstatydamas ryšius tarp Italijos, Afrikos ir Ispanijos. 
Po to jis apgulė pagrindinius piratų įtvirtinimus Kilikijoje ir sumušęs laivyną įtikino didžiąją jų dalį, pažadėjęs atleisti, pasiduoti. 
Dauguma jų apsistojo Solyje, nuo tada vadinamame Pompėjopoliu.
Jis užtruko visą vasarą, kol išvalė jūrą nuo piratų. 
Per tris trumpus mėnesius Pompėjaus kariai išlaisvino jūras nuo piratų parodydami ypatingą tikslumą, drausmę ir organizacinius sugebėjimus. 
Karo greitumas parodė, kad Pompėjus buvo talentingas generolas ant žemės ir jūroje su gerais logistiniais sugebėjimais.
Mestrijus Plutarchas (gr. Πλούταρχος, geriau žinomas kaip Plutarchas; apie 46 m. - 120 m.) – graikų rašytojas, istorikas, biografas, eseistas ir filosofas.
Plutarchas gimė žymioje Bojotijos šeimoje, Chaironėjoje, mieste, kuris buvo apie dvidešimt mylių į rytus nuo Delfų. 
Jis sukūrė Paralelines biografijas ir Moralia.
Savo kūriniuose dažnai kalbėdavo apie save, draugus, pažįstamus. 
Jis gynė tradicinę buitį, religiją, kitas klasikinių laikų vertybes. 
Jo tikslas buvo heleniškumo atgaivimas. 
Išliko apie šimtą Plutarcho veikalų. 
Kūriniai sudaro dvi grupes: „Dorovės traktatai“ ir „Paralelinės biografijos“.
Paralelinės biografijos
Plutarchas labiausiai išgarsėjo „Paralelinėmis biografijomis“. 
Tai dvidešimt tris poras sudarančios po dvi sujungtos graikų ir romėnų biografijos. 
Skiriami du gyvenimo aprašymų tipai: tarsi pagal anketos klausimus parašytos biografijos, nurodančios įvairias veikėjo savybes, gyvenimo įvykius; retorinio tipo biografijos, kuriose emociškai įvertinami veikėjai, peikiami arba giriami.
Plutarcho biografijos nepriklauso nei vienam tipui. 
Jis nesilaikė chronologijos, rubrikų, stengėsi sukurti nenutrūkstamą pasakojimą, kurio mintys juda asociatyviai.
Dramatiškos scenos kaitaliojasi su neutraliomis. 
Rašytojas su skaitytojais dalijasi abejonėmis, jis nėra nusprendęs geras ar blogas yra žmogus. 
Jo biografija – tai moralinis – psichologinis etiudas, kurio pradžioje vyksta pokalbis su įsivaizduojamu pašnekovu (diatribė). 
„Paralelinės biografijos“ – tai pasakojimai apie valstybių veikėjų gyvenimą. 
Nėra poetų, filosofų, muzikantų biografijų. 
Keturiolika graikiškų biografijų skirtos polio veikėjams, dar trys parodyti kaip klasikinių tradicijų puoselėtojai.
Romėnų gyvenimai eina nuo seniausiųjų laikų iki respublikos pabaigos. 
Tai rodo Plutracho simpatijas klasikinei polio ideologijai.
Trečias originalus Plutarcho bruožas – biografijų diados (jungimas po dvi). 
Dauguma diadų turi bendrą įžangą ir pabaigą. 
Pradžioje išdėstomi veikėjų bendrumai, pabaigoje – skirtumai. 
Stengiamasi gretinti panašaus likimo vyrus (pvz., Tesėją ir Romulą sieja panašus istorinis vaidmuo). 
Plutarchas domėjosi pavergėjais romėnais, nes norėjo sujungti graikus ir romėnus, parodyti, kad romėnai nėra barbarai, o graikai – niekingi. 
„Paralelinėse biografijose“ stengiamasi parodyti, kad graikai prilygsta romėnams ir politine veikla, ir karo žygiais, teigiama, kad romėnų laimėjimai yra graikų dvasinės kultūros pamėgdžiojimas (Poplikola – Solono pamėgdžiotojas; Fabijus Maksimas panašus į Tukididą).
Plutarchas buvo klasikinio graikų polio idealo garbintojas ir didelis Graikijos patriotas. 
Taip pat daug dėmesio skyrė žmogaus būdui, psichologiniams niuansams. 
Daugiausia kalba apie gėrį. 
Plutarcho žymių veikėjų gyvenimo aprašymai buvo labai mėgiami ir turėjo įtakos biografinio romano ir biografinės apysakos žanrų formavimuisi.
Aleksandro gyvenimas
Plutarcho „Aleksandro gyvenimas“ yra vienas iš 5 išlikusių šaltinių apie makedoniečių užkariautoją, Aleksandrą Didįjį. 
Kūrinyje yra anekdotų ir įvykių aprašymų, kurių nėra jokiame kitame šaltinyje. 
Aprašytas ankstyvojo romėnų karaliaus Numa Pompilius portretas taip pat turi unikalios informacijos apie ankstyvąjį Romėnų kalendorių.
Pyro gyvenimas
Plutarcho parašytas Pyro gyvenimas yra kertinis tekstas, nes tai pagrindinis istorinis dokumentas iš Romos istorijos periodo nuo 293 iki 264 metų pr. m. e. 
Nėra išlikę nei Dionisijaus, nei Livijaus tuo metu rašytų tekstų.
Letuvos valstybės bankroto rizika. 
CMA pateiktais kredito rizikos apsikeitimų sandorių rinkos duomenimis, tikimybė, kad Lietuvos vyriausybė per ateinančius penkis metus bankrutuos yra 16,4%. 
Lietuva yra devyniolikta valstybė pasaulyje pagal bankroto rizikos pavojų. 
Prieš tris mėnesius Lietuva buvo šešioliktoje vietoje, tačiau per tą laikotarpį mums pavyko tapti saugesniais už Italiją, Vietnamą ir Belgiją.
Geroji naujiena. 
Per paskutinius tris mėnesius didžiausią įtaką pasaulio šalių bankroto rizikai turėjo Airijos ir kitų Eurozonos šalių krizės paaštrėjimas. 
Džiugu, kad nepaisant padidėjusios įtampos Eurozonoje, Lietuvos bankroto rizika per tris mėnesius netgi šiek tiek sumažėjo.
Blogoji naujiena. 
Lietuva neišnaudojo visų galimybių bankroto rizikai mažinti. 
Tai rodo per tris mėnesius beveik visiškai ištirpęs skirtumas tarp Latvijos ir Lietuvos bankroto rizikos. 
Nepaisant to, kad Latvijos ekonominė starto padėtis buvo blogesnė, Latvija beveik pasivijo Lietuvą. 
Tam įtakos turėjo už finansinį valstybės stabilumą pasisakančių jėgų pergalė Latvijos rinkimuose, ir naujos valdančiosios koalicijos konkretūs planai dėl tolesnio biudžeto deficito mažinimo. 
Tuo tarpu mes savo seime stebėjome populistinį spektaklį dėl pensijų dydžio, o 2011 m. Lietuvos valstybės biudžetas tarptautinėms rinkoms nepadarė teigiamo įspūdžio.
Kam nesiseka. 
Pavojingiausia biudžeto deficito būklė yra Graikijoje (bankroto tikimybė per ateinančius metus 59%), Venesueloje (51%), Airijoje (41%), Portugalijoje (36%) ir Argentinoje (35%). 
Į pavojingiausių šalių dešimtuką pagaliau pateko ir Ispanija (bankroto tikimybė 27%), ir taip šiame dešimtuke jau susidarė pilnas PIGS šalių komplektas. 
Į dešimtuką pateko ir Vengrija - tai tik dar kartą parodo, kad plaukiojantis valiutos kursas negali apsaugoti ekonomikos nuo blogos valstybės biudžeto politikos.
Redakcinė pastaba. 
Vienas solidus internetinis verslo naujienų portalas pradėjo perpublikuoti Nematomos Rankos turinį, kažkodėl neįdėdamas aktyvios nuorodos į originalų straipsnį. 
Primename, kad toks mūsų blogo medžiagos panaudojimas yra neteisėtas.
Prieš metus rašiau apie tris krizes, vienu metu supurčiusias Lietuvos ekonomiką - juk reikia nagrinėti net tris krizes, kad paaiškinti taip stipriai nukritusį Lietuvos BVP (Gitanas Nausėda šiam tikslui pasitelkia vos kartą per dvidešimt metų atsitinkančio reto planetų išsidėstymo danguje metaforą). 
Pasižiūrėkime, kaip sekėsi kovoti su šomis krizėmis 2010-aisiais: Pasaulinė per mažos bendrosios paklausos krizė. 
Pasaulis 2010 metais toliau kapstėsi iš po Lehman Brothers bankroto kilusios per mažos bendrosios paklausos krizės, Lietuvoje šis procesas matomas sparčiame eksporto atsigavime - šių metų trečiąjį ketvirtį eksportas 14,6% viršijo prieš metus buvusį eksportą.
Vietinė per didelės bendrosios paklausos krizė. 
Ši krizė pasižymėjo didžiuliu infliacijos ir einamosios sąskaitos deficito šuoliu. 
Situacija visiškai aiški, ši krizė baigėsi - turime einamosios sąskaitos perteklių, o infliacijos tempai normalizavosi.
Vietinė struktūrinė krizė. 
Deja, ši krizė 2010-aisiais tęsėsi toliau. 
Problemų turinčiuose privačios ekonomikos sektoriuose ji artėja prie pabaigos - statybų ir viešbučių sektoriams jau nėra kur toliau trauktis. 
Tačiau daug neišsprestų problemų su valstybės biudžeto balansu - dėl šių problemų kapitalo kaštai Lietuvos ūkio subjektams buvo per dideli ir todėl investicijų procesas netapo ekonomikos atsigavimo varikliu. 
Blogas ekonomikos reguliavimas irgi trukdė ūkiui atsigauti - darbo rinka vis dar tebėra toli nuo pusiausvyros padėties, o bloga reguliacinė aplinka stabdo bandymus ieškoti naujų ekonomikos plėtros krypčių.
Išvada. 
Šiemet besitęsusi ekonominės veiklos stagnacija buvo nulemta dviejų faktorių priešpriešos. 
Didėjanti užsienio paklausa sparčiai augino eksporto apimtis, tuo tarpu biudžeto deficito ir ekonomikos reguliavimo problemos smukdė ekonomiką, o viską susumavus, esame netoli apskrito nulio.
Šypsojausi, kai pamačiau tekstus ir komentarus apie Delfi.lt permainas. 
Kažkas panašaus buvo ir tada, kai FB radikaliai kažką keitė savo sienoje. 
Tik vat buvo buvo ir neliko pasipiktinimo, o žmonės kaip naudojosi, taip naudojasi.
Pradžioj priminsiu visiems, kad Delfi nėra kažkoks vien lietuviškas produktas ir jei jau nusprendė keistis visi, tai nusprendė (negarantuoju, kad lygiai tuo pačiu metu). 
Tad kažkokie man nesuprantami pykčiai atrodo kiek linksmai.
Žinoma, delfiai yra panašūs, bet nėra vienodi. 
Skiriasi detalės, kai kurių mažmožių išdėstymas. 
Iš mažų dalykų viskas ir susideda, todėl Delfi.ee (foto pirma kairėje) man patinka labiau nei latviškasis ir lietuviškasis variantai.
Praeivis teigia, kad pabandys Delfi.lt nebeskaityti. 
Paskaitose mokiausi, kad įprotis tikrai gali sužlugdyti visus pokyčius. 
Ir forma gali tapti svarbesnė už turinį.
Žinoma, jei sekamos tik tos naujienos, kurios yra su BNS ar ELTA autoryste, tada nesvarbu, ką skaitysi. 
Bet jei kreipi dėmesį ir į autorių tekstus, tada galima suabejoti kategorišku bėgimu nuo naujovių.
Tiesa, radau ir patarimų, pastebėjimų, kaip taisyti akis badančias klaidas. 
Man jos, žinoma, nebado akių, bet kai pirštu parodo…
Tai apie ką aš čia? 
A, tiesa, apie Delfio išvaizdą.
Man patinka, kad šiame portale yra tokie pakitimai, nes naujienų juostoje kartais svarbesni įvykiai pasimesdavo, nes juos uždengdavo naujesni. 
Vien trejetuko nepakako. 
Dabar penketukai ir užsieniui, ir Lietuvai. 
Šaunu.
Bet esmės tai nekeičia. 
Vis vien Delfyje man įdomiausias lieka “Nuomonių ringas”, o ar jo tekstus apvilks šviesiai rožine spalva, ar nukiš tarp nuotraukų, man nelabai svarbu.
P.S. Apskritai galime pastebėti, kad Delfis yra pakankamai svarbus tautiečių gyvenime, nes diskusijos kyla. 
O bet tačiau, ir aš lauksiu Gemius kito mėnesio, kuris parodys, ar pokyčiai išgąsdino.
Privalomos tolerancijos režimas, kitaip žinomas politinio korektiškumo vardu, jau keletą dešimtmečių kamuoja Vakarų visuomenes. 
Klastingiausias šio režimo bruožas yra tai, kad jis natūraliai kyla iš įsitikinimų, kuriais dabar vadovaujasi Vakarų intelektinis bei politinis elitas ir kuriuos pripažįsta daugelis paprastų žmonių. 
Tuos įsitikinimus formuoja Vakaruose įsivyravusi šiuolaikinio liberalizmo ideologija, diegianti visuomenėse savo lygios laisvės viziją. 
Kova su diskriminacija, kuri yra šios vizijos įgyvendinimo priemonė, yra ne kas kita, kaip totalus Vakarų tradicijų bei gyvenimo būdo puolimas. 
Emancipacinis šiuolaikinio liberalizmo projektas tampa vis labiau represinis ir destruktyvus, nors vykdomas švelnesnėmis formomis nei tos, kurias naudoja brutalesnės ideologijos. 
Pats projektas remiasi nepagrindžiamomis filosofinėmis prielaidomis, tačiau ir toliau daro didžiulę žalą Vakarų visuomenėms, neatsikračiusioms lygios laisvės iliuzijų.
Stebėtina, kaip greit Lietuvos politikų, žurnalistų ir įvairių socialinių ekspertų žodynas pasipildė naujais socialinių patologijų vardais. 
Šalia žinomo, bet Lietuvoje reto „rasizmo“, atsirado „patriarchalizmas“, „seksizmas“, „homofobija“, „ksenofobija“, „islamofobija“. 
Visos šios patologijos traktuojamos kaip bendrojo negalavimo – „diskriminacijos“ – atmainos arba metastazės. 
Atrodo, kad Lietuvai įsitraukus į Vakarų politinę ir intelektinę erdvę joje pradėjo plisti tos pačios ligos, kurios jau keletą dešimtmečių kamuoja Vakarų šalis. 
Ten vyrauja įsitikinimas, jog visuomenėse išlieka ir net daugėja įvairių nepateisinamos diskriminacijos apraiškų, tad būtina atkakliau ir ryžtingiau kovoti su šiuo blogiu. 
Tiesa, retsykiais pasigirsta disidentinė nuomonė – kad šios patologijos tėra pramanas, kurį skleisdamas politinis elitas siekia įgyti daugiau visuomenės kontrolės galių. 
Disidentai kalba apie politinio korektiškumo (PK) režimą ir net apie kylančią „tolerancijos diktatūrą“: esą demagogiškai operuodamas „atviros visuomenės“, „žmogaus teisių“, „lygių galimybių“ sąvokomis valdantis elitas išradinėja diskriminacijos aukas ir jų interesų gynimo dingstimi vis labiau varžo plačiosios visuomenės laisves kartu stiprindamas savo diktatoriškas galias.
Taigi, ką vieni sveikina kaip kovos su diskriminacija stiprinimą, kiti smerkia kaip gimstančią diktatūrą. 
Pastarųjų balsas yra gana silpnas, nes vyraujant PK nuostatai jie gana sėkmingai marginalizuojami kaip tolerantiškos visuomenės kūrimo priešai. 
O ir dauguma paprastų žmonių pritaria šiai kovai, net jeigu jiems nepatinka jos „perlenkimai“, tokie kaip rasinės studentų kvotos Amerikos universitetuose, Europos žmogaus teisių teismo sprendimas dėl kryžių šalinimo iš Italijos mokyklų arba berniukų pratinimas dėvėti sukneles Švedijos darželiuose. 
Todėl priešinimasis PK režimui yra palyginti menkas, o kovotojai su diskriminacija atranda vis naujų jos apraiškų. 
PK režimas sėkmingai plinta į naujas gyvenimo sritis, diskriminacijos aukos įgyja vis daugiau teisių, o visuomenės dalis, tariamai kalta dėl diskriminacijos, praranda vis daugiau savo laisvių – arba privilegijų, pasak kovotojų su diskriminacija.
Štai tipiškas PK režimo ekspansijos atvejis. 
Italijos Kasacinis teismas, paskutinė apeliacinė instancija, nusprendė, jog poros, siekiančios įsivaikinti tam tikros tautybės ar rasės vaikus, „yra netinkamos tarptautiniam įvaikinimui“. 
Nutarimas priimtas byloje, kur iš Sicilijos kilusi šeima pareiškė norą įsivaikinti tik iš Europos kilusį baltąjį vaiką.
Kas čia įvyko? 
Teisingumo sargai atėmė iš šeimos laisvę pasirinkti baltąjį vaiką, šią laisvę suvokdami kaip nepateisinamą žmonių diskriminaciją rasiniu pagrindu. 
Potencialiems įvaikintojams buvo leista suprasti, jog rinktis įvaikį galima tik užrištomis akimis iš skirtingų rasių vaikų kratinio. 
Ir tai yra tipiška PK priemonė: ją naudojant visada atrandama, jog koks nors natūralus, įprastas, paveldėtas vakariečių elgsenos ar gyvensenos bruožas yra nepriimtinai diskriminacinis, nes žeidžia kokios nors žmonių kategorijos „žmogaus teises“. 
Visos PK priemonės sukasi apie diskriminaciją kaip didžiausią blogį ir apie nediskriminaciją (toleranciją, atvertį, įtrauktį) kaip didžiausią gėrį. 
Bet ar diskriminacijos ir nediskriminacijos skirtis išties yra blogio ir gėrio skirtis? 
Ar diskriminacijos apraiškų gausėjimas stumia Vakarų šalis į PK režimą? 
Ar negali būti taip, kad kritikai teisūs, ir kad pats PK režimas generuoja diskriminacijos reiškinius? 
Kur čia yra priežastis ir kur padarinys? 
Politinis nepakantumas diskriminacijai auga, tolerancijos reikalavimai griežtėja. 
Tolerancijos skelbėjai tampa vis kovingesni ir vis mažiau pakantūs oponentams. 
Kaip suprasti šią kovingos tolerancijos nuostatą? 
Kokių prielaidų pagrindu ji formuojasi? 
Kurlink ji veda?
Kai kuriais požiūriais dabartinis PK režimo stiprėjimas Vakaruose primena klasių kovos stiprėjimą Stalino laikų Rusijoje. 
Nors PK režimo lyginimas su komunistiniu režimu gali atrodyti absurdiškas, nesunku suvokti, jog abu režimai priklauso tai pačiai režimų kategorijai ir veikia pagal tą pačią schemą. 
Abu yra aktyvūs, įkvėpti visuomenės emancipacinės pertvarkos vizijos ir tuo jie skiriasi nuo pasyvių režimų, kurie tik palaiko paveldėtą tvarką, retai ryždamiesi ką nors joje keisti. 
Užgrobę politinę valdžią rusų komunistai griebėsi radikalios visuomeninių santykių pertvarkos. 
Revoliucijos emancipuotas proletariatas, vadovaujamas politinio avangardo, turėjo panaikinti žmonių priespaudos likučius šalyje, o galiausiai visoje žemėje sukurti klestinčią laisvės, lygybės ir brolybės viešpatiją. 
Tačiau projekto realizavimas nuolat strigo, liaudyje sužadintos viltys blėso, ir tai režimui kėlė padėties paaiškinimo klausimą. 
Tokį paaiškinimą davė Stalinas, iškėlęs klasių kovos stiprėjimo idėją: nujausdami artėjantį galą išnaudotojiškų klasių elementai smarkiau priešinasi naujai tvarkai, ją sabotuoja, jai visaip kenkia, kursto žmonių sąmonėje senojo režimo prietarus; dėl to naujos tvarkos kūrimas buksuoja ir stringa; padėčiai taisyti būtina stiprinti kovą su šiais gaivalais, ryžtingiau demaskuoti kenkėjus, sergėti žmones nuo jų įtakos, kelti liaudies masių sąmoningumo lygį. 
Šis paaiškinimas leido kaltę dėl projekto nesėkmių suversti ardomosioms jėgoms ir išsaugoti paties projekto nekaltybę. 
Dar daugiau, jis leido stringantį naujos tvarkos kūrimą vis labiau transformuoti į kovą su jos priešais.
Pakanka šioje aiškinimo schemoje „proletariatą“ pakeisti kuria nors „pažeidžiama (prispaustą) mažuma“ ir iškart matyti, jog Vakaruose yra vykdomas panašus emancipacinis projektas, susiduriantis su panašiomis problemomis. 
Miniatiūrinės revoliucijos čia prasideda nuo to, kad teisingesnės visuomenės šaukliai atranda tokią mažumą ir ją kaip nors „įgalina“, pavyzdžiui, iškovoja homoseksualams teisę propaguoti savo „orientaciją“. 
Tada jų prispaudėjams pradeda reikštis įvairūs piktybinės netolerancijos – homofobijos – simptomai. 
Valstybė imasi veiksmų prieš šią patologiją, pavyzdžiui, uždraudžia homoseksualizmo kritiką ir įveda mokyklose lytinio švietimo pamokas, kuriose vaikams aiškinamas homoseksualizmo normalumas ir priešinimosi jam nenormalumas. 
Deja, įgalintoji mažuma greit pradeda pastebėti rafinuotesnes netolerancijos apraiškas, pavyzdžiui, kai kurių darbdavių nenorą samdyti apsiskelbusius homoseksualus. 
Šiai diskriminacijai nutraukti imamasi papildomų priemonių, pavyzdžiui, apribojama darbdavių laisvė pasirinkti savo darbuotojus. 
Įgalintoji mažuma tada pradeda pastebėti dar rafinuotesnes netolerancijos apraiškas ir reikalauja jas pažaboti. 
Tad kartą prasidėjusi, kova už toleranciją tęsiasi, ir tęsiasi tolydžio platėjančiu frontu.
Kadangi vienos prispaustos grupės emancipacija tampa užkrečiamu pavyzdžiu kitoms, tokių grupių randasi daugiau, joms suteikiamos naujos teisės, o naujai atrastiems prispaudėjams užkraunamos naujos pareigos arba atimamos kai kurios laisvės. 
PK „perlenkimų“ daugėja, o viešoji erdvė virsta tikru minų lauku PK kritikams: prabilti prieš emancipuojamas grupes ar prieš pačią emancipacijos idėją tampa pavojinga, nes tokia kritika vis labiau smerkiama ir net kriminalizuojama kaip „netolerancijos“ ir „neapykantos“ mažumoms kurstymas. 
Vakarų visuomenės virsta mūšių dėl tolerancijos laukais, o buvęs „laisvasis pasaulis“ pradeda priminti jo buvusį priešą. 
Privačioje erdvėje žmonės pasišaipo iš PK, tačiau viešoje erdvėje apdairiai laiko liežuvį už dantų, nes kritiškas žodis gali užtraukti solidžią baudą arba karjeros žlugimą. 
Menka paguoda, kad PK režimo represijos taikomos tik tolerancijos priešams; Stalino režimo represijos taip pat buvo taikomos tik liaudies priešams: abiem atvejais pats režimas apibrėžia, kas yra priešai.
Tęsiant dviejų režimų palyginimą verta paklausti: kas yra PK stūmėjai ir idėjiniai vadai, kas yra šiuolaikinės emancipacinės kovos Vakaruose avangardas, „epochos protas, garbė ir sąžinė“? 
Paradoksaliai, šį vaidmenį Vakaruose dabar atlieka liberalai, kuriuos marksistiniai jų oponentai visada niekino kaip minkštakūnius. 
Pagrindinė jungtis, siejanti liberalizmą su marksizmu, yra jų abiejų išpažįstama emancipacijos idėja – žmogaus išlaisvinimo nuo priespaudos, kurią jis patiria tradicinėje visuomenėje, idėja. 
Marksizmas siekia žmogų išvaduoti nuo ekonominės priespaudos, tikėdamasis, kad kitos priespaudos rūšys po to savaime išnyks. 
Šiuolaikinis liberalizmas siekia jį išvaduoti nuo subtilesnės priespaudos, kurią nusako žodis „diskriminacija“. 
Jam rūpi panaikinti priespaudą, kuri išlieka dėl žmonių rasinės, etninės, lytinės, religinės, kultūrinės ir kitokios diferenciacijos. 
Visi „pažangūs“ judėjimai Vakaruose yra įkvėpti liberaliosios emancipacijos idėjos. 
Feminizmas, multikultūralizmas, antirasizmas (visada nukreiptas prieš baltuosius), radikalus sekuliarizmas (krikščionybės šalinimas iš viešosios erdvės), akademinis dekonstruktyvizmas, įvairių naujų „teisių“ sąjūdžiai, net biologinių rūšių teisių sulyginimo vajus – kiekvienas jų klibina kokį nors tradicinį Vakarų visuomenių gyvenimo aspektą, jų suvokiamą kaip nepagrindžiamos diskriminacijos apraišką.
Žvelgiant į dalyką iš šios perspektyvos matyti, jog PK režimas nėra savaiminis veiksnys, o yra tik priemonė, padedanti įgyvendinti emancipacinį šiuolaikinio liberalizmo projektą. 
Tikrasis veiksnys yra liberalizmas – ideologija, kuria dabar vadovaujasi beveik visas Vakarų politinis ir intelektinis elitas ir kuri beveik nepriklauso nuo politinės dešinės/kairės skirties. 
Ilgai buvęs tik nepakankamai liberalių Vakarų režimų kritikas, liberalizmas galiausiai pats tapo dominuojančia idėjine ir politine jėga. 
Pastabus filosofas rašė: „Šiuolaikinėse politinėse sistemose debatai vyksta beveik išimtinai tarp konservatyvių liberalų, liberalių liberalų ir radikalių liberalų. 
Tokiose politinėse sistemose beveik nėra vietos pačios sistemos kritikai, t.y. abejojimui pačiu liberalizmu“.
Socializmas, dar neseniai buvęs aršus liberalizmo konkurentas, po realių socialistinių režimų griūties prarado buvusią idėjinę galią. 
Vakarų šalys tapo liberalizmo ideologijos valda. 
Liberalai dabar jaučiasi istorijos balne ir visą Vakarų civilizacijos raidą vaizduoja kaip liberaliosios emancipacijos istoriją, kaip vis atviresnių visuomenių kūrimą, kurį turėtų vainikuoti globalinė liberalizmo viešpatija.
Liberalizmo principiniai oponentai – tradicionalistai, konservatoriai ir nacionalistai – sėkmingai stumiami į politikos paraštes smerkiant juos kaip atsilikėlius, kaip pažangos priešus arba net kaip kriptofašistus. 
Vakarų elitas sutaria, jog pamatiniai siektinos visuomeninės tvarkos klausimai yra išspręsti, visuomeninės pažangos gairės nustatytos, lieka tik techniniai klausimai, kaip šį sutarimą įgyvendinti.
Šio sutarimo pagrindas yra liberalioji geros visuomenės vizija. 
Kaip ir marksistams, liberalams nepatinka paveldėta visuomenės tvarka, kurioje jie įžvelgia daug priespaudos ir neteisingumo. 
Jie įsivaizduoja geresnę tvarką, labiau atitinkančia žmogaus esmę. 
Liberalai tiki, jog kiekvienas žmogus yra potencialiai autonomiška būtybė, norinti ir galinti gyventi savo protu pagal savąjį gero gyvenimo supratimą. 
Todėl siektina visuomenės tvarka yra ta, kur kiekvienas laisvas gyventi kaip nori – žinoma, netrukdydamas tokiai pat kitų laisvei. 
Visuomenė, įgyvendinusi šį lygios laisvės principą, būtų teisinga, taiki ir klestinti. 
Blogis žmonių santykiuose atsiranda ne dėl žmonių kaltės, o dėl to, kad esama tvarka neprilygsta teisingos visuomenės idealui: „Žmonių polinkis į neteisingumą nėra pastovus bendruomeninio gyvenimo aspektas; jis yra didesnis arba mažesnis priklausomai nuo visuomeninių institucijų ir ypač nuo to, ar jos yra teisingos ar neteisingos“. 
Blogi žmonės yra blogai tvarkomos visuomenės produktas: „blogis plinta dėl to, kad visuomenės nepuoselėja jose gyvenančių individų autonomijos“.
Visuomenėje, kuri puoselėtų šią autonomiją, neliktų pamatinės žmonių nepasitenkinimo priežasties – nes joje niekas nebūtų verčiamas gyventi kitaip nei nori. 
Tokios visuomenės siekis ir yra toji strateginė liberalizmo ašis, aplink kurią sukasi jo naudojamų priemonių įvairovė.
Žinoma, tikrovė niekur neprilygsta šiam idealui: kiekvienoje realioje visuomenėje individo laisvė ir autonomija įvairiausiai varžoma, o lygios laisvės idėja visur susiduria su quod licet Jovi non licet bovi realybe. 
Būtent todėl kiekviena visuomenė liberalui atrodo kaip Augijaus arklidė, kupina priespaudos ir nelygybės. 
Jos atžvilgiu emancipacinės jo pastangos visada reiškiasi destruktyviai – kaip diskreditavimas, silpninimas ir griovimas visų tų įsitikinimų bei visuomeninių struktūrų, kurios riboja individo laisvę. 
Suprantama, pats liberalizmas šias pastangas traktuoja pozityviai – kaip kovą su blogiu, kaip prietarų ir priespaudos šalinimą žengiant link laisvesnės ir teisingesnės visuomenės. 
Visuomenės slinktį šia kryptimi jis suvokia ir propaguoja kaip civilizacijos pažangą, o priešinimąsi traktuoja kaip tamsių priespaudos jėgų reakciją.
Palyginti su kitomis emancipacinėmis ideologijomis liberalizmas yra atsargus – užuot mėgindamas senąją tvarką sugriauti vienu revoliuciniu smūgiu, jis apdairiai vadovaujasi reformistine „žingsnis po žingsnio“ taktika. 
Nors marksistai dėl to liberalus niekina, liberalizmui ši taktika teikia daug pranašumų prieš agresyvesnes laisvinimo ideologijas. 
Ji pritraukia prie jo žmones, kuriuos įkvepia emancipacijos tikslas, bet baugina radikalų priemonės. 
Ji taip pat migdo priešininkų budrumą („verdamos varlės“ efektas), o tai leidžia liberalizmui tyliai skinti reformų pergales ir pamažu spartinti liberalaus projekto eigą. 
Be to, tokia taktika padeda patį projektą vaizduoti ne kaip sąmoningą tam tikros ideologijos stūmimą, o kaip natūralų vyksmą, kaip laiko reikalavimą arba kaip istorinę neišvengiamybę.
Reformistinis liberaliosios emancipacijos pobūdis iš dalies paaiškina ir paties liberalizmo transformacijas, kurios glumina jo tyrinėtojus ir kai kuriuos iš jų net verčia neigti paties liberalizmo tapatybę ir tęstinumą. 
Pradėjęs nuo ancien régime kritikos ir nuo reikalavimo riboti politinės valdžios galias, liberalizmas šiandien tapo „gerovės valstybės“ idėjiniu vadu ir valdžios galių plėtros apologetu. 
Gali atrodyti, jog tai yra prieštaringa raida ir kad liberalizmas radikaliai pasikeitė – iš „klasikinio“ virto savo priešybe, „naujuoju“ liberalizmu. 
Vis dėlto tai būtų klaidinga šios transformacijos interpretacija. 
Savo raidoje liberalizmas niekur nenusižengė savo pamatinei intencijai, o tik tolydžio atrasdavo anksčiau mažai pastebėtas arba per sunkiai įveikiamas kliūtis kelyje į asmens autonomiją ir jas šalindavo atsiradus politinei galimybei. 
Pradėjęs nuo politinio despotizmo kritikos, jis jau J.S. Millio laikais atrado „papročio despotizmą“; pradėjęs nuo valstybės monopolių kritikos jis netrukus atrado privačius monopolius ir „ekonominę priespaudą“; pradėjęs nuo moterų priespaudos kritikos jis netrukus atrado vaikų priespaudą šeimoje; pradėjęs nuo homoseksualų priespaudos kritikos jis greit atrado gyvulių priespaudą.
Kiekvienas toks atradimas baigiasi naujų teisių suteikimu išlaisvintam segmentui, užkraunant tų teisių naštą likusiai visuomenei.
Šis tolydus liberalizmo radikalizavimasis buvo galimas ir net neišvengiamas dėl to, kad lygios laisvės principas nenustato jokių konkrečių ribų, jokio konkretaus saiko šiai raidai. 
Liberalizmo nutrūkstamumo įspūdis susidaro dėl to, kad jis paprastai reiškiasi junginyje su vienokiais ar kitokiais neliberalių doktrinų elementais, o taip pat visada susiduria su didesniu ar mažesniu tradicijos pasipriešinimu. 
Antai klasikinis liberalizmas buvo mažiau landus į privačius reikalus dėl jungties su neliberaliu nuosavybės neliečiamumo principu. 
Aiškėjant, jog pastarasis neišplaukia iš lygios laisvės principo, jungtis nutrūko. 
Tada liberalizmas išsinėrė iš „klasikinio“ rūbo ir persliuogė – tarsi per Mebijaus juostą – į „naujojo“ liberalizmo formą. 
Klasikinis jo siekis riboti valdžios galias tam, kad kiekvienas galėtų laisviau siekti savo tikslų, užleido vietą siekiui plėsti valdžios galias tam, kad ji galėtų net varguolius aprūpinti pakankamais ištekliais jų realiai autonomijai skleistis. 
Šiai autonomijai nepakako vien formalios de jure galimybių lygybės – „lygios turtuolio ir beturčio laisvės miegoti po tiltu“ – prireikė didesnės de facto, arba rezultatų, lygybės. 
Pasak naujojo liberalizmo klasiko, „Hegelis, Marxas ir socialistiniai autoriai buvo visiškai teisūs“ kritikuodami senąjį liberalizmą dėl jo laisvės sampratos formalumo.
Šiuolaikinis liberalizmas siekia dar toliau – aprūpinti prispaustus visuomenės segmentus ne tiek materialiais, kiek dvasiniais – „pripažinimo“ ir „orumo“ – ištekliais. 
Šioje srityje liberalai atrado gausias išliekančios priespaudos aukas: ne tik moteris, vis dar kenčiančias nuo vyrų viešpatijos, bet ir nesuskaičiuojamas „mažumas“ (kurių sąrašas nuolat ilgėja), patiriančias visuomenėje įvairią jų orumo nepripažinimo priespaudą. 
Atsivėrė daugybė kovos laukų vaduojant naujai atrastas neteisingumo aukas iš neliberalios visuomenės gniaužtų.
Žodžiu, šiuolaikiniai liberalai įtikėjo, jog rimčiausias laisvės priešas yra ne valdžia, o įvairių tradicinių skirčių bei senų prietarų sklidina visuomenė. 
Šis jų įsitikinimas stiprėjo jiems patiems vis labiau įsitvirtinant Vakarų šalių politinėje erdvėje. 
Jeigu klasikinis liberalizmas siekė apkarpyti politinės valdžios nagus, tai naujasis – pats vis labiau įsitvirtindamas valdžioje – siekia apkarpyti visuomenės nagus – ilgindamas ir aštrindamas valdžios nagus. 
Kaip sarkastiškai pastebi R. Nisbetas, emancipacinėje vizijoje valstybės „misija yra užtikrinti individo nepriklausomybę nuo visuomenės, garantuojant jam priklausomybę nuo jos pačios. 
Valstybė yra priemonė, kurią naudojant individas gali būti išlaisvintas nuo dusinančių tironijų, kurios sudaro visuomenę“.
Levo Trockio įžvalgiai pramatytą „permanentinę revoliuciją“ dabar sėkmingai vykdo Vakarų liberalusis politinis elitas.
Varžybose dėl žmogaus emancipacijos liberalizmą ilgą laiką lenkė socializmas ir komunizmas, ekonominę priespaudą traktavęs kaip visos priespaudos šaltinį; liberalizmas vilkosi iš paskos, kaišiojo jiems pagalius į jų ratus ir todėl galėjo reikštis net kaip konservatizmas.
Tačiau tai buvo regimybė, atsirandanti dėl siūlomų emancipacijos tempų bei metodų skirtingumo. 
Liberalizmo ir komunizmo nesutarimus aiškindamas kaip šeimyninius vaidus, politinis filosofas Jamesas Burnhamas rašė: „liberalizmas pats priklauso „kairei“ (la Gauche, il sinistrismo), jis yra dalis didžiosios Kairiosios bangos, kurios ištakos siekia Prancūzijos revoliuciją ir net Renesansą ... liberalizmas, nors jis priklauso dešiniajam Kairės sparnui, smagiau jaučiasi su pusbroliais iš Kairės, nei su svetimais iš Dešinės“.
Žvelgiant į dalyką dar plačiau, verta pažymėti, jog visi emancipaciniai Vakarų sąjūdžiai savo kilme yra krikščioniški, nors pasaulietiniam protui emancipacija tapo „šventu reikalu“ tik tada, kai švietėjų ir philosophes pastangomis Vakaruose buvo susilpnintas religijos ir bažnyčios autoritetas. 
Iš šios perspektyvos apibūdindamas „pažangos“ ideologijas kaip gnostines krikščionybės erezijas, kaip rojaus žemėje vizijas, Ericas Voegelinas rašė: „jeigu liberalizmas suprantamas kaip žmogaus ir visuomenės imanentinis išganymas, tai komunizmas neabejotinai yra jo radikaliausia išraiška.“
Bet kuriuo atveju liberalizmą ir komunizmą dera traktuoti ne kaip antagonistus, o veikiau kaip konkurentus, siūlančius skirtingus kelius į laisvės viešpatiją.
Kadangi socializmo emancipacinė pastanga buvo telkiama ekonominių santykių srityje, jos žlugimas gerokai atšaldė ekonominės emancipacijos įkarštį. 
Su ekonominės laisvės nelygybe teko susitaikyti net socialistams, juolab, kad šią nelygybę iš dalies kompensavo „gerovės valstybė“ su jos perskirstymo mechanizmais. 
Beturčiai nustojo būti pagrindiniais emancipacinio rūpesčio objektais, jų vietą užėmė daug platesnė diskriminacijos aukų kategorija. 
O tai reiškia, kad daugiau energijos galėjo būti skiriama emancipacijai kitose socialinių santykių srityse. 
Turtinei diferenciacijai tapus labiau priimtina, vis mažiau priimtina tapo kitokia diferenciacija.
Vedamas lygios laisvės idealo liberalas siekia išlaisvinti individą nuo visų priklausomybių, kurios nėra jo paties pasirinktos. 
Nesvarbu, kokiais galutiniais tikslais išlaisvintasis individas vadovausis, svarbu tik tai, kad tie tikslai būtų autentiški ir išreikštų paties individo gėrio sampratą. 
Liberalas atmeta idėją apie bendrą arba objektyvų gėrį, kurio pagrindu galėtų būti vertinamos įvairios gėrio sampratos. 
Šiuo esminiu klausimu jis yra skeptikas, agnostikas arba nihilistas. 
Jis siūlo vadovautis prielaida, jog visos galutinės vertybės yra subjektyvios ir priklauso nuo individų norų, vertinimų bei preferencijų. 
Tiksliau, vadovavimąsi šia prielaida jis teikia kaip būtiną sąlygą atsikratant Didžiojo Prietaro – įsivaizdavimo, kad egzistuoja nuo žmonių norų ir preferencijų nepriklausoma vertybių tvarka arba hierarchija. 
Jo įsitikinimu, tik tada, kai bus suvokiama, kad vertybės yra individualaus pasirinkimo dalykas, kad kiekvienas individas yra pats savo vertybių matas, – tik tada iš žmonių santykių pasitrauks fanatizmas ir atsivers lygios laisvės erdvė visoms vertybėms, visiems gyvenimo būdams, visoms gero gyvenimo sampratoms. 
Skelbdamas savo neutralumą visų šių sampratų atžvilgiu liberalas siekia tokios visuomeninės tvarkos, kuri būtų palankiausia visų jų maksimizavimui.
Iš pirmo žvilgsnio, tokia pozicija tenkina visus, nes aukština kiekvieno individo autonomiją ir kiekvienam žada laisvę rinktis savo gyvenimo kelią. 
Siūlymas vadovautis imperatyvu „Tapk, kuo esi“, „Sek paskui savo žvaigždę“ arba „Susirask savo demoną“ atrodo labai gundantis.
Deja, ši įsivaizduojama individų laisvės viešpatija nebūtinai skiriasi nuo pandemonijos. 
Individų tikslai dažnai konfliktuoja tarpusavyje ir todėl negali būti visi realizuoti. 
Kai kurie iš jų turi būti aukojami. 
Tačiau kurie? 
Jeigu kiekvienas individas yra pats savo vertybių matas, jeigu nėra aukštesnio mato, kuris leistų pasverti skirtingų tikslų vertę, tokie tikslų konfliktai neturi racionalaus sprendimo. 
Garsusis J.S. Millio „žalos nedarymo“ principas, tariamai leidžiantis tokius konfliktus spręsti, būtų veiksmingas tik tuo atveju, jeigu žalą būtų galima objektyviai nustatyti. 
Tačiau žalą kaip negatyvią vertybę, lygia greta su pozityviomis vertybėmis, liberalas turi laikyti subjektyvaus vertinimo dalyku. 
O tai reiškia, kad bet koks individo veiksmas, kaip nors paliečiantis kitus, kitų gali būti suvokiamas kaip nepageidaujamas kišimasis į jų laisvę, t.y. kaip žalos darymas. 
Jau J.-J. Rousseau suvokė šią pandemonijos problemą ir siūlė radikalų sprendimą – kolektyvizuoti visas individų laisves ir tik po to bendrosios valios sprendimu seikėti kiekvienam deramą laisvės dalį. 
Tokį pat radikalų laisvės kolektyvizavimo sprendimą siūlė ir mėgino realizuoti marksizmas.
Kaip su šia problema dorojasi liberalizmas? 
Nors liberalą baugina radikalų priemonės, jis, kaip ir jie, siekia visuomenės transformacijos. 
Todėl spręsdamas šią problemą jis negali apeliuoti į paveldėtus, visuomenėje visada jau veikiančius tikslų vertinimo ir atrankos standartus, nes tokiu atveju jis tik sankcionuotų esamą tvarką, o ne judėtų jo siekiamos tvarkos link. 
Jis siūlo gana suktą sprendimą, paremtą jo vertybiniu agnosticizmu – priimtinų arba sveikintinų tikslų atrankos kriterijumi padarydamas pačių tikslų neutralumą. 
Šį sprendimą taikliai apibūdino Leo Straussas analizuodamas Maxo Weberio „kilnųjį nihilizmą“. 
Pasak Strausso, liberalai mano, jog „mūsų nepajėgumas pažinti savaiminį gėrį ar teisingumą mus verčia būti tolerantiškais kiekvienai nuomonei apie gėrį ar teisingumą ir pripažinti visas preferencijas arba visas ‘civilizacijas’ kaip vertas lygios pagarbos. 
Tik neribota tolerancija suderinama su protu“.
Savo ruožtu šis įsitikinimas juos verčia „atmesti arba smerkti visas netolerantiškas arba visas ‘absoliutistines’ pozicijas … nes jos grindžiamos įrodomai klaidinga prielaida, esą žmogus gali pažinti, kas yra gėris“.
Kitaip sakant, liberalusis neutralumas iš tikrųjų yra šališkas – neutralių ir nepretenzingų tikslų naudai ir tikslų, kurie kaip nors riboja individų laisvę, nenaudai.
Taikant šį tikslų vertinimo kriterijų įtartinais tampa visi vadinamieji aukštesni tikslai ir jų apibrėžiami gyvenimo būdai, nes jie ne tiek išreiškia individo norus ir preferencijas, kiek kelia jam reikalavimus. 
Įtarumo šešėlyje atsiduria pirmiausia tradicinės praktikos bei institucijos, siejamos su tokiomis aukštesnėmis arba net transcendentinėmis vertybėmis kaip ištikimybė Dievo priesakams, tėvynei, paveldui, vyriškumo ir moteriškumo dorybėms ir t.t. 
Būtent tokios vertybės bei jų pagrindu susiklosčiusios institucijos atsiduria liberalo abejonės, pašaipos ir galiausiai pasmerkimo taikiklyje. 
Lygios laisvės idealo šviesoje jos atrodo miglotos, grėsmingos ir slegiančios. 
Todėl būtent joms liberalas yra linkęs versti kaltę dėl visų žmonijos bėdų: dėl nesantaikos, nusikalstamumo ir karų. 
Neatsitiktinai jis raukosi girdėdamas kalbas apie vyrų narsą, moterų ištikimybę arba apie aukojimąsi tėvynei. 
Ir jis visada pasisako prieš religinį „fanatizmą“, taip pat prieš tradicinius „stereotipus“ bei hierarchijas, net jeigu kasdieniame gyvenime pats jų apdairiai paiso. 
Priešinimąsi jo skelbiamam idealui jis suvokia kaip pastangą išlaikyti atgyvenusią hierarchinę tvarką, kuriai esant dominuojanti grupė primeta savo vertybes visai visuomenei. 
Paveldėtoji moralė, tradiciniai papročiai ir standartai, kurie reikalauja kai kuriuos tikslus kelti aukščiau kitų, kai kuriuos žmones vertinti labiau už kitus, galiausiai jam atrodo tik kaip pančiai individo laisvei, o apeliacijos į aukštesnius tikslus – tik kaip retoriniai triukai, kuriais siekiama žmonių protą ir valią pajungti tamsiems prietarams ir atgyvenusiai hierarchinei tvarkai. 
Anksčiau ar vėliau jis tampa kovotoju už individo laisvę ir ryžtingu tradicijos kritiku.
Pastebėkime paradoksą: vertybinis agnostikas tampa kovos su tradicine tvarka entuziastu. 
Aukštų tikslų niekintojas turi aukščiausią tikslą – griauti senąją netolerantišką visuomenę, diskredituoti, silpninti bei naikinti struktūras, grindžiamas tikėjimu absoliučiomis vertybėmis. 
Šiek tiek kitokiame kontekste – aiškindamas nihilistinio fanatizmo ištakas – M. Polanyi tokią poziciją apibūdina kaip „moralinę inversiją“.
Ją gerai iliustruoja Lenino tezė: „Mes sakome: moralė yra tai, kas padeda griauti senąją išnaudotojišką visuomenę“.
Įtikėjęs visų vertybių lygia verte nihilistas savo moralinę energiją nukreipia prieš tuos, kurie nepripažįsta lygios visų vertybių vertės. 
Tokiu būdu net nihilistas nusilenkia aukščiausiajai dorybei – kuri yra ne kas kita kaip nepakantumas tradicinėms praktikoms bei dorybėms.
Ši inversija taip pat būdinga liberalui, ir ji liudija užslėptą liberaliosios nuostatos prieštaringumą. 
Užimdamas antagonistinę poziciją tradicinių vertybių atžvilgiu, liberalas išduoda savo skelbiamą vertybinį agnosticizmą – nes šiuo atveju jis pats pretenduoja į žinojimą, jog tradicijos aukštinami tikslai turi negatyvią vertę. 
Ši ‘absoliutistinė’ prielaida jam yra būtina, – kitaip pats liberalizmas būtų suvokiamas tik kaip subjektyvi preferencija, o lygios laisvės doktrina savo verte prilygtų bet kokiai kitai doktrinai. 
Liberalas nesivadovauja ir negali vadovautis savo paties teze apie galutinių vertybių subjektyvumą. 
Juk jeigu jokie tikslai neturėtų objektyvios arba savaiminės vertės, o būtų tik individualaus pasirinkimo dalykas, tai ir lygios laisvės siekis neturėtų savaiminės vertės ir visiškai subliūkštų. 
Tad liberalizmo skelbiamas vertybinis neutralumas tėra akių dūmimas. 
Niekindamas aukštesnius tikslus kaip arogantiškus ir sveikintinų tikslų sritį apribodamas žemesniais, mažiau pretenzingais arba siaurai hedonistiniais tikslais, liberalas būtent šią negatyvią nuostatą iškelia kaip apšviestojo, t.y. liberalizmą išpažįstančio, žmogaus summum bonum. 
Tiesą sakant, tik tokiu būdu jis gali net žemažiūrį hedonistą pritraukti kovai už didįjį reikalą – už lygią visų žmonių laisvę. 
Paradoksaliai, jis turi perimti tą pretenziją į objektyvų vertingumą, kurią jis neigia tradicijai: versdamas tradiciją nuo pjedestalo jis tarnauja aukštajam tikslui, teikiančiam objektyvią vertę jo pastangoms.
Romėnų mitologijoje Romulas ir Remas (lot. Romulus; Remus ) – mitiniai Romos miesto įkūrėjai.
Yra įvairių dvynių gimimo versijų. 
Pagal tradicinę versiją, jie yra vestalės Rėjos Silvijos ir karo dievo Marso vaikai, tolimi Enėjo palikuonys.
Kai Alba Langos valdovas Amulijus sužinojo apie dvynių gimimą, liepė Rėją Silviją palaidoti gyvą (įprasta bausmė už vestalės nekaltybės priesaikos sulaužymą) ir įsakė tarnams užmušti dvynius, tačiau tarnai pasigailėjo berniukų ir paleido Tiberio (Tibro) upe pasroviui. 
Upės dievas Tiberinas rado dvynius ir atidavė vilkei išauginti mažylius.
Vėliau Romulas ir Remas nuvertė Amulijų, ir sugrąžino į Alba Longos valdžią Numitorą.
Statant Romos miestą broliai susipyko ir Romulas Remą nužudė.
Romulas pagrobė sabinę Hersiliją, kuri tapo jo žmona. 
Ši įkalbėjo sabinus sudaryti taiką su romėnais.
Romulas – Romos miesto eponimas, pirmasis Romos valdovas. 
Jo įpėdinis buvo Numa Pompilijus. 
Mirus Romului, šis buvo gerbiamas dievu vardu Quirinius.
Romulas Augustulas (Romulus Augustulus - tikr. Momilas, 461 ar 463 m. – m. po 476 m.) - paskutinysis Vakarų Romos imperijos imperatorius (475 m. spalio 31 d. - 476 m. rugsėjo 4 d.).
Romulo Augustulo tėvas Orestas, Tatulo iš Panonijos sūnus, buvo hunų karaliaus Atilos valstybės sekretorius. 
Po Atilos mirties jis perėjo į tarnybą romėnams ir padėjo Julijui Nepočiui užimti Vakarų Romos imperijos imperatoriaus sostą. 
Už pagalbą jis gavo patricijaus titulą, senatoriaus ir vyriausiojo karvedžio pareigas. 
475 m. Orestas sukėlė maištą, užėmė Raveną ir imperatoriaus vainiku karūnavo savo dvylikametį sūnų Momilą, pavadindamas jį Romulu Augustulu. 
Naujasis imperatorius pagal kilmę romėnu buvo tik iš motinos senelio pusės ir jokios realios valdžios neturėjo.
Orestą rėmę barbarai pareikalavo atlygio - trečdalio Italijos žemių. 
Orestui nesutikus, jie sukėlė maištą, užėmė Paviją ir nužudė patį Orestą bei jo brolį Povilą. 
Maištininkų vadas Odoakras nuvilko nuo Romulo Augustulo imperatoriškus ženklus ir nusiuntė juos į Konstantinopolį. 
Pats Romulas Augustulas buvo išsiųstas į Kampaniją, jam paskirta 6000 auksinių monetų metams išlaikymas bei vila, kažkada priklausiusi Lukului.
Romulas Augustulas, sekant istorine tradicija, laikomas paskutiniuoju Vakarų Romos imperatoriumi, nors patį titulą dar ir vėliau formaliai naudojo Bizantijos imperatoriai. 
Paskutiniojo imperatoriaus tradiciją išpopuliarino viduramžių rašytojai dėl vardų sąskambio: Romulu prasidėjo senovės Romos istorija, Romulu Augustulu ir baigėsi.
Kauno apygardos teismo teisėja Neringa Venckienė elgėsi neetiškai ir pažemino teismų autoritetą, pirmadienį nusprendė Teisėjų etikos ir drausmės komisija (TEDK).
Komisija patenkino dviejų žmonių nužudymu įtariamo kauniečio Drąsiaus Kedžio buvusios sugyventinės Laimutės Stankūnaitės skundą ir dėl viešų pasisakymų N. Venckienei iškėlė drausmės bylą.
L. Stankūnaitė TEDK pasiskundė dėl N. Venckienės pasisakymų įvairiose televizijos laidose, kai ji nurodė, kad D. Kedžio dukra buvo išprievartauta, o brolis – nužudytas.
Taip, anot L. Stankūnaitės, N. Venckienė pateikė šmeižikišką informaciją, kad ji esą savo dukrą pardavinėja pedofilams.
Be to, L. Stankūnaitė nurodė, kad N. Venckienė nevykdė Kėdainių rajono apylinkės teismo nutarties, kai trukdė antstoliui vykdyti sprendimą – leisti perduoti mergaitę motinai bei provokavo žmones nevykdyti teismo nutarties.
„Labai gaila, kad per išgamas, iškrypėlius teko palaidoti brolį, tačiau aš tikiu likimu ir tikiu, kad viskas sugrįš gyvenime.
Sugrįš ir jiems kada nors“, - kalbėdama vienam dienraščiui yra sakiusi N. Venckienė. 
Pasak L. Stankūnaitės, taip kalbėdama N. Venckienė sumenkino teismų vardą.
Apie galimai šmeižikiškus pasisakymus L. Stankūnaitė informavo ir Generalinę prokuratūrą.
N. Venckienei iškelta drausmės byla ir dėl pasisakymų po Panevėžio apygardos teismo posėdžio, kuriame buvo nuspręsta nutraukti pedofilija įtariamo verslininko Andriaus Ūso baudžiamąją bylą.
„Čia ne pabaiga.
Aš netylėsiu ir tuo niekas nesibaigs, jūs pamatysite, praeis du, trys, penki metai ir viskas išlįs.
Tegul jie negalvoja, kad jie čia dabar užgesino viską, būdami korumpuoti, kyšininkai ir iškrypėlių klaną dengdami, čia taip nebus“, – tada žurnalistams kalbėjo N. Venckienė.
Dėl šių žodžių Teisėjų taryba kreipėsi į Generalinę prokuratūrą ir prašė pradėti ikiteisminį tyrimą, tačiau prokurorai dar nėra priėmę sprendimo, ar prašys Seimo N. Venckienę leisti patraukti baudžiamojon atsakomybėn.
TEDK nusprendė, kad žiniasklaidos priemonėse reikšdama nuomonę apie teisėjus N. Venckienė kalbėjo nesantūriai, nekorektiškai, užgauliai bei netakštikai.
Tiesa, dėl trukdymo perduoti mergaitę antstoliui bei dar kai kurių pasisakymų N. Venckienei drausmės byla neiškelta.
N. Venckienei iškelta drausmės byla bus perduota Teisėjų garbės teismui.
N. Venckienė komisijos posėdyje nedalyvavo ir nepateikė pasiaiškinimų.
„Nustatytos tokios aplinkybės, kad teisėja, komentuodama ir reikšdama nuomonę, vertindama realiai buvusius įvykius ar dar tiriamus įvykius, kalbėjo nesantūriai, nekorektiškai, nemanadagiai, nepagarbiai, apibūdino ir kalbėjo apie savo kolegas netaktiškai ir todėl komisija vertina, kad tokiuose jos veiksmuose yra drausminio nusižengimo požymiai ir yra pagrindas iškelti drausmės bylą, - žurnalistams sakė komisijos pirmininkas Algis Norkūnas. 
– Manome, kad tai neatitinka padorumo, pavyzdingumo ir solidarumo reikalavimų, kuriuos teisėjams kelia Teisėjų etikos ir dtrausmės kodeksas“.
Tai jau antroji drausmės byla, iškelta N. Venckienei.
Pirmoji kol kas dar guli ant Teisėjų garbės teismo stalo.
Pasak A. Norkūno, N. Venckienė išsakė užgaulius, nesantūrius žodžius, kurie nedera teisėjams viešai kalbant.
„Tiesiog mes iš teisėjų tikimės santūresnio, korektiškesnio, mandagesnio elgesio, net jeigu tai būna su asmeninias išgyvenimais (...) - žodžius reikia rinkti ir elgtis santūriau“, - sakė komisijos pirmininkas.
DELFI primena, kad praėjusių metų birželį TEDK nusprendė N. Venckienei iškelti drausmės bylą, nes „bendraudama su žiniasklaida bei viešai reikšdama nuomonę apie netinkamą ikiteisminio tyrimo eigą ir ikiteisminio tyrimo institucijų darbą, išsakydama neigiamą nuomonę apie kitus asmenis ir viešai kaltindama juos, taip pat rašydama skundus brolio vardu bei nepagarbiais žodžiais pavadindama asmenis, kurių atžvilgiu rengė dokumentus“, pažeidė Teisėjų etikos kodeksą.
Pasak TEDK, bendraudama su žiniasklaida ir reikšdama nuomonę apie atliekamo ikiteisminio tyrimo eigą ir kitas su šiuo tyrimu susijusias aplinkybes N. Venckienė dažnai pasirenka tokį elgesio variantą, kuris nesuderinamas su etikos kodekse numatytais reikalavimais.
Komisija atkreipė dėmesį, kad N. Venckienės elgesys viešai kaltinant kitą teisėją nusikalstamos veikos padarymu, spaudoje siekiant jį sumenkinti, padaryti paniekos vertu žmogumi, taip pat visuomenės informavimo priemonių pagalba N. Venckienės reiškiama nuomonė, kad teismuose, prokuratūroje ir kt. susidaręs pedofilų klanas, todėl pedofilijos byla niekada nebus nešališkai ir išsamiai išnagrinėta, taip pat nėra suderinama su etikos kodekso reikalavimais.
Komisijai užkliuvo ir N. Venckienės rašyti skundai brolio vardu.
Paaiškėjo, kad darbo kompiuteryje buvo aptikti dokumentai, kurie pavadinti itin nepagarbiai: „kalės skundas“, „piz...os skundas“, „kalių biuras“.
N. Venckienė komisijai prisipažino, kad failų pavadinimus sugalvojo ji pati arba jos vyras, bei nurodė, kad jeigu būtų žinojusi, jog ją svarstys etikos komisija, būtų galėjusi ir kitaip dokumentus pavadinti.
Be to, teisėja pažymėjo, kad failus kūrėjas kaip nori, taip ir gali vadinti.
Seimo Socialinių reikalų ir darbo komiteto pirmininkas Rimantas Jonas Dagys teigia, kad Vakarų visuomenėse vyraujanti tendencija teikti prioritetą žmogaus teisėms prieš pareigas šeimai, visuomenei ir valstybei iš dalies suniveliuoja Europos Sąjungos bei sovietų komisarų veiksmus.
Kaip pavyzdį jis pateikė Strasbūro teismo sprendimą, kuriuo pabrėžta, jog privalomas Nukryžiuotojo atvaizdo kabinimas Italijos valstybinėse mokyklose, gali trikdyti netikinčius ar kito tikėjimo vaikus bei paneigia tėvų teisę auklėti vaikus pagal savo įsitikinimus.
„Suprimityvintas žmogaus teisių supratimas Europos Sąjungai padeda įvedinėti tvarką, kuri mums pažįstama iš totalitarinio sovietinio režimo, kai komisarai nuiminėja kryžius mokyklose ir kitose vietose.
Koks skirtumas, ar tai darė sovietų komisarai, ar Europos Sąjungos komisarai?“, - piktinosi politikas, taip sulygindamas Europos žmogaus teisių teismo sprendimą bei sovietų priešiškumą Katalikų Bažnyčiai.
R. Dagys pirmadienį Kauno arkivyskupijos kurijoje sveikino tarptautinės ekumeninės konferencijos „Krikščionys iššūkių šeimai akivaizdoje“ dalyvius.
Ją organizavo Maskvos patriarchato išorinių bažnyčios ryšių skyrius bei Lietuvos vyskupų konferencija (LVK), į ją pakviestas ir Lietuvos liuteronų vyskupas.
Be Seimo Socialinių reikalų ir darbo komiteto pirmininko, iš politikų gretų ekumeninėje konferencijoje dalyvavo ir kiti valdančiosios Tėvynės sąjungos-Lietuvos krikščionių demokratų atstovai.
Sveikindamas konferencijos dalyvius R. Dagys pasakojo, kad Lietuva yra išmirštanti valstybė, mat gimstamumas mūsų šalyje yra ypač mažas.
Politikas pridūrė, kad šiuo aspektu Europos Sąjunga yra menkas patarėjas, nes panaši tendencija vyrauja ir Europos valstybėse.
„Situacija keistųsi jeigu būtų laikomasi krikščioniškos pozicijos ir vertybių.
Visi tyrimai rodo, kad tradicinėje šeimoje gimsta daugiau vaikų ir tokią šeimos sąvoką reikėtų propaguoti bei įtvirtinti.
Deja, Vakarų visuomenėje tai nėra visiškai suprantama.
Europos Sąjungoje vis labiau yra akcentuojamos žmogaus teisės supriešinant jas su pareiga šeima, visuomenei ir valstybei.
Šeima yra pareiga grindžiamas institutas, todėl ji ES nyksta“, - pasakojo politikas.
„Viešoje erdvėje vyrauja nuomonė, kad santuoka nėra modernu, galima sakyti, kad dominuoja, prisiminus istoriją, dar Karlo Markso ir Frydricho Engelso šeimos, kaip buržuazinės atgyvenos, teorija“, - pridūrė konservatorius.
Pasak jo, pareigos šeimai bei karjeros ar individualių žmogaus teisių supriešinimas lemia suprimityvintą požiūrį, kurio vedini Europos Sąjungos komisarai esą elgiasi panašiai kaip ir sovietai.
DELFI primena, kad Europos žmogaus teisių teismas įsteigtas valstybėms pasirašius Europos žmogaus teisių apsaugos konvenciją ir įkūrus Europos Tarybą.
Strasbūre įsikūręs teismas nėra Europos Sąjungos institucijų dalis, prie Konvencijos yra prisijungusios ir tokios Europos Sąjungai nepriklausančios šalys kaip Rusija, Turkija bei kitos.
Europos žmogaus teisių teismui (EŽTT) pripažinus, kad nušalintajam Lietuvos prezidentui Rolandui Paksui iki gyvos galvos taikytas draudimas dalyvauti parlamento rinkimuose buvo neproporcingas, gali palengvėti ir apkaltos tvarka Seimo nario mandatą praradusio Lino Karaliaus padėtis.
Taip nutiktų, jeigu Seimas imtųsi taisyti įstatymus, nutartų keisti Konstituciją arba jei Konstitucinis Teismas nutartų persvarstyti savo suformuotą doktriną.
„Aš manau, kad vienaip ar kitaip koreguojant, priimant sprendimus R. Pakso bylos kontekste natūraliai tai paliestų ir buvusius visus kitus apkaltos procesus bei jų padarinius – tame tarpe ir L. Karaliaus. 
Čia yra akivaizdu, kad tai paliestų teisės normas, kurios reglamentuoja apkaltos proceso padarinius ir pasekmes.
Nėra jokių abejonių, kad tai paliestų ir buvusį Seimo narį“, - DELFI sakė Mykolo Romerio universiteto profesorius Juozas Žilys.
Panašiai kalba ir teisininkas Petras Ragauskas.
Jo teigimu, kol kas Strasbūro teismo sprendimas R. Pakso byloje prieš Lietuvą formaliai nei paties nušalintojo prezidento, nei L. Karaliaus padėties nekeičia, tačiau ateityje, kai šalies įstatymų leidėjai imsis taisyti padėtį, jie vienu ypu nulems ir R.Pakso, ir L.Karaliaus politinę ateitį.
„L. Karaliaus padėtį tai keičia kaip ir R. Pakso: kol kas niekaip formaliai, bet potencialiai kažkaip pakeisti turėtų“, - teigė P. Ragauskas.
Klausiamas, kokių, jo nuomone, veiksmų įstatymų leidėjai turėtų imtis, P. Ragauskas pabrėžė, jog nors šiuo metu atrodo, kad pagrindinė kliūtis yra Seimo rinkimų įstatymas, nurodantis, jog apkaltos tvarka iš pareigų pašalintas asmuo negali būti registruojamas kandidatu, tačiau Konstitucinis Teismas, remdamasis pagrindiniu šalies įstatymu suformavo konstitucinę doktriną, tad šiuo atveju situacija reikalauja Konstitucijos keitimo.
„Iš esmės konkrečiausia kliūtis yra Seimo rinkimų įstatymas, bet, be to įstatymo, dar yra ir Konstitucinio Teismo nutarimas, vadinasi, netiesiogiai ir Konstitucija.
Aš asmeniškai matau tik vieną tvarkingą būdą išspręsti šitą situaciją – tai yra pakeisti Konstituciją“, - teigė teisininkas.
Kad R. Pakso kova Strasbūro teisme duos naudos ir L. Karaliui sutinka ir Krikščionių partijos frakcijos seniūnas Seime Vidmantas Žiemelis.
Pasak jo, apkaltos proceso tvarka parlamentaro mandatą praradusiam politikui net nereikia nieko daryti ar veltis į teisinius ginčus – už jį visa tai išspręs įstatymų leidėjai, kurie vis tiek vienaip ar kitaip privalės reaguoti į Europos žmogaus teisių teismo sprendimą.
DELFI primena, kad Konstitucinis Teismas 2004 m. gegužės 25 d. paskelbė nutarimą, kuriuo konstatavo, jog Prezidento rinkimų įstatymo nuostata, leidžianti apkaltos proceso tvarka iš prezidento ar Seimo nario pareigų pašalintam asmeniui po penkerių metų vėl siekti būti išrinktu į prezidento postą, prieštarauja Konstitucijai.
Pasak Konstitucinio Teismo, „už šiurkštų Konstitucijos pažeidimą, priesaikos sulaužymą iš Respublikos Prezidento pareigų pašalintas asmuo negali dar kartą prisiekti Tautai, nes visada kiltų ir niekada neišnyktų pagrįsta abejonė dėl jo vėl duodamos priesaikos tikrumo ir patikimumo“.
Tuo metu Europos žmogaus teisių teismas nutarė, kad iki gyvos galvos galiojantis ir nei referendumu, nei Seimo sprendimu nebepanaikinamas draudimas R. Paksui dalyvauti rinkimuose į parlamentą prieštarauja Europos žmogaus teisių apsaugos konvencijos protokolo straipsniui, garantuojančiam asmens teisę į laisvus rinkimus.
R. Paksas iš prezidento pareigų Seimo sprendimu buvo pašalintas 2004 m.
Jis buvo apkaltintas neteisėtai suteikęs pilietybę finansiniam rėmėjui Jurijui Borisovui, sąmoningai leidęs pastarajam suprasti, jog teisėsaugos institucijos atlieka jo veiksmų patikrinimą, bei siekęs įgyvendinti jam artimų asmenų privačių asmenų turtinius interesus.
Šis sprendimas užkirto kelią politikui eiti pareigas, kuriose pagal Konstituciją būtina prisiekti Lietuvos Respublikai.
Panaši situacija susiklostė ir L. Karaliui: Seimas už šiurkštų Konstitucijos pažeidimą ir priesaikos sulaužymą panaikino jo Seimo nario mandatą, todėl L. Karalius, pagal Lietuvoje suformuotą konstitucinę doktriną, negali vėl siekti patekti į parlamentą ar tapti prezidentu.
Tačiau jo padėtį gali palengvinti R. Pakso byloje prieš Lietuvą priimtas Strasbūro teismo sprendimas.
Trečią praėjusių metų ketvirtį skaitmeninės televizijos paslaugas teikiančių bendrovių pajamos po keleto ketvirčių pertraukos vėl buvo didesnės už bendras kabelinės ir mikrobangės daugiakanalės televizijos (MDTV) sektoriaus pajamas.
Nors „skaitmenininkai“ vis dar turi mažiau abonentų už kabelinės TV ir MDTV paslaugų teikėjus, vienas skaitmeninės TV abonentas vidutiniškai atneša žymiai daugiau pajamų.
Trečią 2010 m. ketvirtį Lietuvoje buvo 420,9 tūkst. kabelinės TV ir MDTV abonentų, šiam sektoriui atnešusių 20,94 mln. Lt pajamų, rodo Ryšių reguliavimo tarnybos (RRT) duomenys.
Šios srities bendrovių bendros pajamos nežymiai sumažėjo tiek per ketvirtį, tiek per metus.
Tiesa, į šiuos skaičius RRT įtraukia ir kabelinių TV bei MDTV tinklais teikiamų skaitmeninės televizijos paslaugų statistiką.
Naujos kartos TV paslaugas senaisiais tinklais teikiančios bendrovės trečią praėjusių metų ketvirtį turėjo 58,6 tūkst. abonentų, atnešusių 3,37 mln. Lt pajamų.
Beje, skaitmeninės TV paslaugos kabelinių TV ir MDTV tinklais pastaruoju metu buvo vienos sparčiausiai augusių tiek pagal pajamas, tiek pagal abonentų skaičių.
Savo ruožtu skaitmeninės TV paslaugas teikiančios bendrovės trečią praėjusių metų ketvirtį turėjo 260,1 tūkst. abonentų ir gavo 22,29 mln. Lt pajamų.
Į šią statistiką RRT vėlgi įtraukė kabelinių TV bei MDTV abonentus, jų tinklais gaunančius skaitmeninės TV paslaugas.
Šiuos skaičius taip pat sudaro įtraukti IP televizijos (IPTV), skaitmeninės antžeminės televizijos (DVB-T) bei palydovinės televizijos (vienintelė Lietuvoje ją siūlo „Viasat“) paslaugų teikėjai.
Įvertinus šiuos duomenis galima suskaičiuoti kiekvieno šių sektorių vieno vartotojo atnešamas pajamas ir daryti apytiksles išvadas apie paslaugų kainas.
Pavyzdžiui, vienas kabelinės TV ir MDTV abonentas per mėnesį vidutiniškai atneša 16,58 Lt pajamų (49,75 Lt per ketvirtį), o vienas skaitmeninės TV abonentas – vidutiniškai 28,57 Lt per mėnesį (arba 85,7 Lt per ketvirtį).
Skaidant skaitmeninės TV sektorių į siauresnes kategorijas, matomi nemaži pajamų iš vieno vartotojų skirtumai.
IPTV teikėjai iš vieno vartotojo per mėnesį vidutiniškai gauna 24,63 Lt (73,9 Lt per ketvirtį), skaitmeninės TV paslaugas kabelinės ir MDTV tinklais teikiančios bendrovės per mėnesį iš vartotojo gauna 19,17 Lt (57,51 per ketvirtį), o palydovinę TV siūlanti „Viasat“ per mėnesį vidutiniškai gauna 42,49 Lt pajamų (arba 127,47 per ketvirtį).
Visgi tokius duomenis reikėtų vertinti atsargiai dėl įvairių papildomų paslaugų, akcijų, nemokamai TV paslaugas gaunančių vartotojų (pvz., įmonės darbuotojų) ar pan.
Itin spartų augimą pastaraisiais ketvirčiais fiksavo DVB-T paslaugas teikiančios bendrovės, tai galima sieti su 2012 m. spalį visoje Lietuvoje išjungiama analogine antžemine televizija.
Kad su Seimu kažkas iš tiesų labai negerai, mato ne tik visuomenė.
Bet kad ir su ta visuomene ne viskas tvarkoj, liudija tai, kad vienas po kito žlunga visi bandymai ką nors su tuo Seimu daryti: „pargriuvo“ Artūro Paulausko inicijuoto referendumo dėl Seimo paleidimo idėja, sužlugo socialdemokratų iniciatyva paskelbti priešlaikinius Seimo rinkimus, pagaliau susikompromitavo daug vilčių teikusi paties parlamento inicijuotų apkaltų atskiriems savo nariams praktika.
Pats Seimas galiausiai nubalsavo prieš savo paties „išsiprašytą“ Konstitucinio teismo išaiškinimą, ir dabar dirba lyg ir legitymiai, lyg ir antikonstituciškai.
Bet kadangi Seimo statusas ir vėl priklauso tik nuo paties Seimo, visi apsimeta, kad viskas tvarkoj.
Ir vis dėlto nepasitikėjimas savo valdžia net savotiškai užslėpta neapykanta įstatymų leidėjams jau ima strigti jiems patiems galugerkly, kad ir koks treniruotas tas galugerklis būtų nuo garsių šnekų ir dar garsesnių deklaracijų.
Ir štai iniciatyvinė parlamentarų grupė kreipiasi į Vyriausiąją rinkimų komisiją, prašydama užregistruoti Rinkimų įstatymo pataisą, leisiančią pačiam Seimui savo narius vertinti balais, nuo kurių priklausys, ar galės buvęs tautos išrinktasis artimiausius penkerius metus būti dar kur nors renkamas.
Neabejoju, kad šis pasiūlymas, kaip ir visi išvardytieji neišsipildę sumanymai, visuomenėje sukels daug įvairiaspalvių diskusijų.
Prieš kitus rinkimus priimkime bent jau minimalių egzaminų potencialiems Seimo nariams įstatymą.
Kiekvienas potencialus parlamentaras turėtų išlaikyti bent jau elementarius kalbos, teisės ir ekonomikos pradmenų testus.
O ir pačiame parlamente, priimant šią pataisą, gali nutikti taip, kaip nutiko Aleksandro Sacharuko apkaltos atveju, ir paaiškės, kad „strazdas giesmininkas“ ant savo giesmės niekada nelipa, net jei tai giesmei fiziologiškai teliko egzistuotis vos trys dienos.
Kita vertus, toks primygtinis, reguliarus neįgalaus Seimo legitimumo svarstymas liudija, kad ir tame pačiame Seime yra jėgų, suvokiančių tikrąją padėtį, ir tai teikia vilties.
Tiesa, kol kas nežinome, kaip atrodys parlamentinės veiklos vertinimo formulė, kokie kriterijai ją sudarys, pagaliau iki galo neaišku, kas bus ta atestacinė komisija, skelbianti galutinį verdiktą (iš pirminių pranešimų atrodo, kad Seimas vertins Seimą, taigi bus sukurtas parlamentinis parlamento savireguliacijos mechanizmas, kuris beveik garantuotai neveiks).
Jei iš tiesų galvojama seimūnų veiklos vertinimą pavesti patiems seimūnams, darosi nesuprantama vienos dienos vienos valstybinės institucijos veiklos logika.
Čia pat priiminėjamos Teismų veiklos įstatymo pataisos, kurios į teismų valdymą įtrauks visuomenę, vadinasi, automatiškai pripažįstama, kad savireguliacija teismų sistemoje nepasiteisino, tai iš kur tuomet įsitikinimas, kad savireguliacija įstatymų leidybos baruose bus sėkmingesnė.
Valstybė nesikiša ir į spaudos, žodžio laisvės valdas, ir Lietuva pagrįstai garsėja kaip žodžio laisvės požiūriu tolerantiškiausia Rytų ir Vidurio Europos valstybė.
Bet pažiūrėkime, ką gali Etikos inspektorius ir Žurnalistų ir leidėjų etikos komisija, kurie tarsi ir simbolizuotų žurnalistikos savireguliacijos principą?
Jis viso labo perspėja kokią nors redakciją dėl tendencingos publikacijos, bet neteko matyti nė viename didesniame dienraštyje nė menkiausios reakcijos į tuos perspėjimus, o jei į spaudos darbuotojų etikos subtilumus bando įsiterpti kurie nors doresnieji žurnalistai (portalo Bernardinai lt. redaktorius Andrius Navickas, „Atgimimo“ redaktorė Indrė Makaraitytė, paskutiniu – prezidentės kaip „metų išsišokėlės“ skandalo atveju – net keli politikos apžvalgininkai), abiejuose didžiuosiuose dienraščiuose susilaukia tokių redakcinių ar net vardinių pamfletų (A. Navicko kaip „pupuliuko“ išdarkymas „Respublikoje“), kad turbūt ilgam praeina noras rašyti net pozityvaus turinio apžvalgas.
Taip, spaudos laisvė Lietuvoje triumfuoja, bet moralės, etikos monopolis priklauso tikrai ne doriausiems ir teisingiausiems, ir tai gal net pavojingesnis tiesos iškraipymas, negu Aleksandro Lukašenkos atvira diktatūra.
Taigi ir Seime tiesos monopolis gali greit pereiti į milijonierių ir šiaip valinskų rankas, ir iš gero sumanymo vėl bus išėjęs lietuviškas pššš.
Pasižiūrėkite tik į Seimo etikos ir procedūrų komisijos situaciją: ką ji sprendžia ir kas iš jos tyčiojasi?
Kita vertus, sumanymui pavykus, būtų galima atstatyti kai kurių politinių asmenybių realios vertės ir jų viešo vertinimo pusiausvyrą, kitaip tariant, į politinį gyvenimą grąžinti bent jau dalį teisybės.
Tarkim, ne kiekvienas parlamentaras yra tribūnas ir tautos vedlys, bet be jo, puikaus ekonomisto ar puikaus teisininko, pagalbos nebūtų parengtas nė vienas rimtas įstatymas.
Bet žmonės jo nemato, nes jis nelipa į tribūnas, o tyliai dirba komitetuose.
Arba, tarkim, Valentino Stundžio pavyzdys: esu įsitikinęs, kad jo reikšmė parlamentui yra daug didesnė, negu jis nuveikia kaip Švietimo ir mokslo komiteto pirmininkas; daug didesnis jo kaip žmogaus visą Seimą harmonizuojantis, humanizuojantis vaidmuo.
Ir tai taip pat turėtų atsispindėti seimūnų vertinimo formulėje.
Tiesa, oponentai šioje vietoje atsikirs: gerai, jei literatūros ar filosofijos mokslininkų veikla vertinama balais, nes jų mokslinių veikalų visuomenė ir neturi suprasti (todėl jie ir skelbiami specializuotuose žurnaluose, kur vertinami didžiausiais balais), bet parlamentaro, politiko veikla jau savo prigimtimi yra vieša, todėl koks kieno reikalas, kas Seimo darbą harmonizuoja, o kas - atvirkščiai – tik dar labiau išbalansuoja?
Bet šitaip klausdami mes tik dar kartą išsiduotume, kad nesuvokiame tikrosios parlamentinio darbo prasmės bei vertės, kad jau negrįžtamai ją supainiojome su aktorine ir koncertine misija.
Pagaliau, jei ir šitas sumanymas bent kiek apvalyti, praskaidrinti Seimą sužlugtų, prieš kitus rinkimus priimkime bent jau minimalių egzaminų potencialiems Seimo nariams įstatymą.
Kiekvienas potencialus parlamentaras turėtų išlaikyti bent jau elementarius kalbos, teisės ir ekonomikos pradmenų testus, ir, kaip viename susitikime su skaitytojais sakė rašytojas ir buvęs parlamentaras Kazys Saja, demokratija nuo to tikrai nenukentėtų.
Juk valdininkai laimi šiokį tokį konkursą, kad ir koks fiktyvus, paradinis jis būtų.
Mokslinių įstaigų vadovai taip pat laimi konkursus, ir šįkart jau ne paradinius ir ne fiktyvius.
Tai kuo geresni Seimo nariai?
Bent jau taip, kaip yra dabar, tikrai neturėtų būti.
Praėjusią savaitę daug diskutavome apie estų sėkmę įsivedus eurą, verkšlenome bei guodėme save esą estai dar nežino, kur pataikė.
Ar jums neatrodo, kad ši istorija jau girdėta?
Gyveno kadaise trys paršiukai.
Trys broliai.
Visi vienodo ūgio, rausvi, vienodomis riestomis uodegėlėmis.
Šią pasakėčią daugelis žino nuo vaikystės.
Tačiau jos moralas tebėra kietas riešutėlis kai kuriems Lietuvos politikams, nekalbant apie įvairius tautos gelbėtojus unisonu reikalaujančius nedelsiant grąžinti „pavogtas“ pensijas.
Trys Baltijos valstybės prieš dvidešimt metų turėjo labai panašias startines pozicijas – euforiją dėl atgautos laisvės, sovietinės ekonomikos griuvėsius ir didžiulį norą atkurti prievartinės sistemos suluošintą šalį.
Stiprėjant šalių valstybingumui kartu su naryste ES ir NATO, įgavo pagreitį ir trijų šalių ekonomika.
Tolesnė įvykių raida – lyg ta chrestomatinė pasakėčia.
„Statom namą, žiema ne už kalnų“, - pasakėčioje ragina išmintingasis paršelis Naf Nafas. 
Jo broliams Nif Nifui ir Nuf Nufui tokios kalbos buvo kaip žirniai į sieną – o kam gi skubėt, kai lauke tokia vasara - kranai sukinėjasi, importas auga, o ėdalas, t.y. mokesčiai renkami nuo besisukančių prekyboje skolintų lėšų, pats į knyslę krenta.
Socialdemokratų požiūris į Lietuvos ekonomiką labai dažnai priminė šiaudinės pseudopirkios rentimą.
Kiek ji tvers ir bus tvari, niekam nerūpėjo.
Buvusią socaldemokratinę Lietuvos vyriausybę, regis, labiausiai įkvėpė lengvabūdiškojo Nif Nifo elgesys.
Šis brolis, kol švietė saulė ir čirškavo vasariniai paukštukai, vartėsi nuo šono ant šono maloniai įšilusioje baloje, o nuo jo linksmų dainų skambėjo visas miškas.
Kol Lietuvos ekonomika kilo – gyvenimas valdantiesiems buvo lyg nuolatinė vasaros šventė.
Noro stabdyti dviženklį kainų augimą paršeliui neįkvėpė net užsibrėžtas tikslas įsivesti stebuklingąjį pinigą - eurą.
Bent taip tuomet vieningai apie jį visi manė.
Taupyti, kaupti, ruoštis ekonomikai būdingiems nuosmukiams - kam gi to reikia, krizės juk veikia tik Naf Nafus. 
Tegul sau kaupia atsargas keistuoliai.
Naivumas paršeliams pasakėčioje vos nekainavo labai brangiai.
Dvelktelėjus pirmai žvarbai, Nif Nifas vis dėlto pagalvojo, kad gal ir reiktų pasistatyti namą.
Tačiau labai vargintis jis nebuvo linkęs - susidrėbė pašiūrę iš šiaudų.
Panašiai atsainiai elgėsi ir kitas lovio brolis.
Socialdemokratų požiūris į Lietuvos ekonomiką labai dažnai priminė šiaudinės pseudopirkios rentimą.
Kiek ji tvers ir bus tvari, niekam nerūpėjo.
Nif Nifas ir trobą panašiai iš pliauskų susirentęs Nuf Nufas vos išnešė sveiką kailį.
Piktajam vilkui pakako pūstelėti ir palaikiai trobesiai subyrėjo.
Juodi krizės debesys Lietuvos ekonomiką užgulė, socialdemokratų nuomone, dar netikėčiau.
Galima sakyti, tarsi iš giedro dangaus.
Nors pasaulio ekonomistai itin blogų ženklų finansų sistemose matė ir garsiai pavojaus varpais skambino jau 2007 metų rudenį.
Tačiau tuometinė valdžia lyg Nif Nifas ir Nuf Nufas buvo įsitikinę, kad saulė švies visada, ypač artėjant rinkimams.
Todėl reikia kuo skubiau visus užganėdinti ir ateityje iš dangaus krisiančiais pinigais.
Tuo tarpu estai, regis, puikiai suvokė trečiojo paršelio Naf Nafo išmintį, kad saulei šviečiant pradėtas statyti namas privalo būti lyg tvirtovė – akmeninis.
Tad tvarkė ekonomiką taip, kad ji gebėtų atlaikyti vilko spyrius į duris, t.y. krizė aplankė ir juos, tačiau estai ją atlaikė kur sėkmingiau, nes buvo tam pasiruošę.
Euro įvedimas tik įrodo, kad estų apdairumas pasiteisino, o šio sprendimo teigiama įtaka Estijos ekonomikos konkurencingumo didėjimui neginčijama, kad ir ką sakytų euro ateitimi abejojantys biržų spekuliantai.
Pasakėčioje nuo alkano vilko sprunkantiems broliams išsigelbėjimu tampa trečiasis, priglausdamas juos tarp savo mūrinių sienų.
Realybėje gelbėtojų Lietuva negalėjo sulaukti – kabarotis iš duobės teko patiems.
Lipimo būta sunkaus, trys biudžeto mažinimai, nukarpyti atlyginimai ir pensijos tai - vis Nif Nifo pasivartymo saulėje padariniai.
Tačiau fiskalinė konsolidacija bei skubiai priimtas ekonomikos skatinimo planas padėjo sutvirtinti šalies ekonomikos pamatus.
Daugiau kaip 11 tūkst. Lietuvos įmonių per įvairias paramos priemones pasiekė valstybės pagalba.
Per 2009-2010 metus įmonęms atiteko 2,8 milijardo litų Ekonomikos skatinimo plano lėšų.
ESP parašiutas, turėjęs sumažinti pasaulinės krizės poveikį Lietuvos ekonomikai bei padėti išsaugoti darbo vietas – suveikė.
O pranešimai apie eksporto augimą turėtų džiuginti net didžiausius skeptikus.
Bet ne - geri rezultatai, kaip pas mus įprasta, sukėlė eilinę susierzinimo bangą.
Vadovaudamiesi taisykle, „nepaisant valdžios pastangų, šalies ekonomika vis dar nežlugo ir netgi pradeda atsigauti“, Vyriausybę įniko pliekti visi, kas netingi.
O garsiausiai už visus – tas pats Nif Nifas.
Prezidentė Dalia Grybauskaitė pasakė iš tiesų nei daug nei mažai: „Tampame oligarchų ir nusikalstamo pasaulio valdoma valstybe.“
Tuoj pat Seimo NGS komiteto pirmininkas Arvydas Anušauskas pamėgino sumenkinti prezidentės žodžių svorį, pridurdamas kelis jos pastebėjimus, kuriuos laikyčiau prasta prezidentės aukščiau minėto ir ypač svaraus teiginio iliustracija.
„Juk jei kokį milijoną kas nugvelbia iš avialinijų, tai visai valstybei nuostolis – milijardai: vyksta grandininė reakcija: nesiplėtoja turizmas, neatvažiuoja žmonės, kurie galėtų apsistoti mūsų viešbučiuose, pirkti mūsų prekes ir t.t.
Nesitikėjau, kad Lietuvoje tokio masto korupcija, o prie smulkios korupcijos žmonių mentalitetas taip pripratęs, kad ją tiesiog toleruoja“, - sakė prezidentė.
Tačiau A. Anušausko pastangos nepakeitė prezidentės pasakytos frazės esmės, nes pavienių nusikaltėlių veiksmai - tai dar ne valstybės (už)valdymas.
Ji būtų (už)valdyta, jei valstybės valdymo institucijos atsidurtų nusikaltėlių ir oligarchų rankose.
Todėl D.Grybauskaitės teiginys, jog oligarchai ir nusikaltėliai (už)valdo valstybę, reiškia, kad valstybės valdymo struktūros yra nusikaltėlių (už)valdomos.
Kadangi pati prezidentė nepasakė kokiose valstybinėse struktūrose (kurios ir valdo Lietuvą) jie jau susisuko savo gūžtas ar mėgina tai padaryti, tai pamėginkime patys surasti tuos nusikaltėlių ir oligarchų lizdus.
Pagal Konstituciją, valstybę jos aukščiausiu lygmeniu valdo Seimas, Vyriausybė ir prezidentas.
Seimas leidžia įstatymus, prezidentas juos pasirašo arba vetuoja.
Vyriausybė, vykdydama įstatymus, leidžia poįstatyminius aktus ir žiūri, kaip jie vykdomi.
Teismai neleidžia jokių įstatymų, o tik prižiūri, kad kiekvienas iš mūsų jų laikytųsi.
Gerai jie tai daro ar blogai - ne šio straipsnio tema, nes valdo valstybę ne teismai, bet aukščiau minėtos trys institucijos.
Tuo tarpu miestų ir rajonų tarybos ir merai leidžia potvarkius ir nutarimus, kurie galioja tik tos savivaldybės teritorijoje.
Tai kur darbuojasi oligarchai ir nusikaltėliai?
Jei jie (už)valdo kurią nors savivaldybę ar net kelias iš jų, tai dar nereiškia, kad jie (už)valdo visą Lietuvą, apie ką kalbėjo prezidentė.
Nelabai tikėtina, o greičiau visiškai neįtikėtina, kad visas ar bent daugumą savivaldybių užvaldė nusikaltėliai ir oligarchai.
Todėl jų reikia ieškoti valstybės, o ne savivaldos institucijose.
Pradėkime nuo Seimo. 
Iš 141 Seimo narių ten yra keliolika milijonierių ir keletas su Temide susipykusių piliečių.
Ir jei net visi milijonieriai yra kartu ir oligarchai ir prie jų pridėsime Temidės nemėgstančiuosius, tai jie tesudarys tik nedidelę Seimo dalį.
Nedrįsčiau tvirtinti, kad valdanti dauguma, tarp kurios puikuojasi ir pats Vyriausybės vadovas, paklustų anos nedidelės grupės diktatui.
Bet gal prezidentė gavo informacijos iš specialiųjų tarnybų apie už Seimo sienų esančių oligarchų ir nusikaltėlių glaudžius ryšius su valdančiąja dauguma ir jos paklusnumą nusikaltėlių norams?
Jei taip, tai iš tiesų valstybė pavojuje ir reikia arba naujos daugumos Seime, o dar geriau naujo Seimo. 
Tai žinodama ir norėdama išgelbėti valstybę prezidentė, be jokios abejonės, tada imtųsi ryžtingiausių priemonių.
Tokio ryžto nematome, todėl tikėtina, jog Seimo valdanti dauguma nėra oligarchų ir nusikaltėlių tarnaitė.
Pereikime prie Vyriausybės. 
Jeigu jos daugumą sudaro oligarchų ir nusikaltėlių (už)valdomi ministrai, kuriuos, beje, paskyrė pati prezidentė, tai jie (už)valdo ir valstybę.
Tada D.Grybauskaitė turėtų pasiūlyti tokiems ministrams nedelsiant atsistatydinti.
Kadangi ji to nesiūlo (net ir jos nuolat kritikuojamam Aplinkos apsaugos ministrui), vadinasi jais pasitiki, ir jie taip pat nėra kieno nors (už)valdomi.
Belieka pati Prezidentūra ir valstybės vadovės paskirti svarbių Valstybės institucijų vadovai.
Dar niekas nematė prezidentės patarėjų ir jos paskirtų institucijų vadovų bičiuliaujantis su nusikaltėliais, todėl negalime ir Prezidentūros laikyti nusikaltėlių (už)valdoma institucija.
Kiek turi įtakos D.Grybauskaitei oligarchai, su kuriais jai tarnyboje tenka nori nenori bendrauti, spręsti nesiimu.
O nuolatiniai prezidentės patarėjų „patarimai“, tiesą sakant - greičiau nurodymai teisėsaugos institucijų vadovams (patarinėti jie turėtų tik prezidentei), greičiau galėtų būti argumentas, jog Valstybę (už)valdo ne nusikaltėliai su oligarchais, bet pati Prezidentūra.
Kokios darytinos iš šios trumpos analizės išvados?
Jos trys: - Prezidentė žino, per kokias Valstybės institucijas oligarchai ir nusikaltėliai mėgina (už)valdyti Lietuvą ir artimiausiu laiku painformuos apie tai visuomenę.
Tai pakeltų jos reitingą iki dar neregėtų aukštumų.
- Prezidentė nieko konkretaus nežino ir prabilo apie oligarchų ir nusikaltėlių (už)valdomą Lietuvą, norėdama visuomenę išjudinti iš kalėdinio sąstingio.
Tada ji tik nevykusiai pajuokavo.
Tai irgi turėtų pakeisti valstybės vadovės reitingus, tačiau nebūtinai norima kryptimi.
- Prezidentė sutapatina korupciją ( kuri, pasirodo, ne ką didesnė kaip ir kitose ES valstybėse) ir nusikaltėlių veiksmus su valstybės užvaldymu.
Tai jau Nobelio premijos vertas naujas žodis valstybės valdymo moksle, apie kurį būtų rašomos disertacijos.
O tai irgi pridėtų nemažai reitingo taškų.
Estijos URM pasikvietė pirmadienį Rusijos ambasadorių Taline Jurijų Merzliakovą, kad jis paaiškintų Rusijos draudimą įsigyti žemės jos pasienio regionuose.
"Mes norėtume pirmiausia gauti visą Rusijos prezidento įsako tekstą, nes į mus kreipiasi žiniasklaida ir šalies gyventojai, o mes neturime šio dokumento teksto ir todėl negalime jo komentuoti", - Estijos URM spaudos tarnyba pranešė agentūrai "Interfax".
Ambasadorių priėmė Estijos URM 3-iojo politinio skyriaus generalinis direktorius Martas Volmeris.
Rusijos prezidentas Dmitrijus Medvedevas praėjusį sekmadienį pasirašė įsaką, kuris draudžia užsieniečiams ir asmenims be pilietybės įsigyti žemės 380 pasienio regionų. Į tą sąrašą taip pat patenka su Estija besiribojantis Pskovo srities Pečioros rajonas.
Kai kurioje Estijos žiniasklaidoje pirmadienį pasirodė publikacijos, pažyminčios, kad šiose žemėse per amžius gyveno finougrų tautelė setai.
Daugelis jų Estijai atkūrus nepriklausomybę liko jos teritorijoje, tačiau nekilnojamas turtas, giminaičiai ir protėvių kapai atsidūrė Rusijoje.
Bėdos kyla iš bandymo idealizuoti politiką, ypač prezidentus.
Bet jie tiesiog naudojasi tuo, kuo ir kiti mirtingieji.
Prezidentė Dalia Grybauskaitė metus pradėjo viename interviu pareiškusi, kad Lietuva tampa oligarchų valstybe.
Lyg ir nepasakė nieko nauja, bet ir vėl sulaukė daug aršios kritikos.
Ir tikrai ne tik iš tų, kurie būtų ypatingi oligarchų gynėjai.
Kad D.Grybauskaitė ne pirmą dieną vadovauja valstybei ir todėl už tai, jog Lietuva „tampa“ oligarchine valstybe, taip pat turėtų prisiimti atsakomybę.
Ir kad tokios kalbos, kaip šios, abstrakčios, be konkrečių pavyzdžių ir padarinių įvardijimo, yra grynų gryniausias populizmas.
Bet lygiai tokiais pat, viena vertus, teisingais, realią situaciją greičiausiai atspindinčiais, tačiau iš tikrųjų vargu ar padėtį galinčiais pakeisti apibūdinimais kalbėjo visi Lietuvos vadovai.
Nes būti Prezidentu Lietuvoje yra gana keista.
Sunku ir kartu gana lengva.
Mat šita pozicija, jau daugelį metų kritikuojama politikos mokslų profesionalų, viena vertus, Prezidentui užkrauna didelę atsakomybę, tačiau, kita vertus, nesuteikia jam tiek daug įrankių, kiek jam reikia visiems užsibrėžtiems darbams nudirbti, o to, žinoma, labiausiai ir tikisi iš Prezidento institucijos žmonės.
Todėl vienintelis patikimas įrankis – kalbėjimas, bambėjimas, burbuliavimas, pylos davimas, griežti pareiškimai.
Tik tai leidžia politikui nenugrimzti į užmarštį.
Ši tiesa buvo atrasta dar tada, kai prezidentūroje šeimininkavo Algirdas Brazauskas, tuo pačiu rėmėsi V.Adamkaus kadencijų metu dirbę Prezidento patarėjai.
Ar D.Grybauskaitė turi kitą pasirinkimą?
Juk iš tikrųjų tik vienintelis A.Brazauskas turėjo partinę komandą – t.y. žmones, kuriais galima pasitikėti, kurie turėjo tą patį tikslą, kaip ir A.Brazauskas, ar bent jau žiūrėjo į tą pačią pusę, kaip ir jis.
Tiek V.Adamkaus, tiek D.Grybauskaitės komandos suburtos visai kitokiu principu, bet kitaip ir negalėjo būti – nei vienas, nei kitas valstybės vadovas neturi partinės struktūros, vieno pagrindinių Vakarų pasaulio vadovų komandų sudarymo šaltinio, atramos.
Prisimename, kiek nesutarimų kilo V.Adamkui bendraujant su konservatoriais, o socialdemokratai Prezidentą jo kadencijos pabaigoje dar ir gerai apgavo, pasinaudoję jo sentimentais ir patiklumu.
D.Grybauskaitė ir Seimo valdančioji dauguma – atšiaurios viena kitai, nors ir atrodo, kad dirba ranka rankon.
Bet santykis – visiškai pragmatiškas, ir Prezidentė ne vieną kartą yra pareiškusi, kad, pasikeitus Seimo pusiausvyrai, ji nedvejodama skirs kitą premjerą.
Politika yra kova, mūšio laukas dėl geresnių ar blogesnių idėjų, dėl kilnių tikslų ar visiškai siaurų interesų.
Ir laikas būtų suprasti, kad naudojamos visos priemonės.
Populizmas – taip pat.
Kitas klausimas, ar už populizmo slypi kokie nors konkretūs darbai.
Jei taip, tai tuomet įskaitome.
Bet apie darbus kol kas kalbėti kebloka.
Geriausiu atveju galima įverti A.Brazausko kadenciją, galbūt pirmąją V.Adamkaus, bet apie jo antrąją ir apie D.Grybauskaitės veiklos rezultatus kalbėti ankstoka.
Savaitę trukusi Lietuvos tinklaraščių savireklamos akcija baigėsi sėkmingai.
Prisijungus daugiau nei 100 tinklaraščių, akcija buvo masiškiausia nevaldomo nuorodų apsikeitimo iniciatyva per visą Nepriklausomos Lietuvos istoriją.
Interneto portalams ir atskiriems tinklapiams vengiant publikuoti nuorodas į kitus tinklapius, tinklaraščiai tokio užsispyrimo neturi.
Tinklaraščių autoriai nuorodas supranta kaip galimybę praturtinti savo turinį, suteikiant tekstams (ir skaitytojams!) papildomos vertės.
Tuo tarpu dauguma komercinių tinklapių vengia publikuoti nuorodas, manydami, esą jomis sekdamas skaitytojas gali palikti tą tinklapį ir pabloginti reklamdaviams pateikiamus lankomumo rodiklius.
Taigi, tinklarašiai taip nemano.
Nes ir reklamdavių dauguma jų neturi.
Rašo asmeninių paskatų vedini apie tai, kuo patys domisi.
Pateikia savo nuomonę apie reiškinius, komentuoja tai, kas vyksta jų gyvenime, dalinasi atradimais ir patirtimi.
Tinklaraščius rašo ir žinomi žmonės (tokie kaip Aurelijus Katkevičius, Artūras Račas ar Andrius Užkalnis), ir tokie, kurių pavardės niekam nežinomos (tačiau tai nė motais tūkstančiams skaitytojų).
Rašo studentai, moksleiviai, specialistai, verslininkai, įmonės, žurnalistai, rašytojai, politikai, muzikantai, ekstremalai, kulinarai ir t.t. - visi, kas nori pasidalinti savo pastebėjimais ir įžvalgomis.
Tinklaraščių savireklamos savaitė buvo skirta pasidalinti skaitytojais ir kartu padrąsinti juos labiau pasitikėti pilietine žiniasklaida.
Žemiau - akcijoje sudalyvavę tinklaraščiai.
Panaršę po juos rasite puikių autorių, kurie ilgainiui taps kasdieninės jūsų informacijos šaltiniais.
Taip, kaip tapo tūkstančiams lietuvių, neapsiribojančių žiniasklaidos naujienomis.
Lietuvoje filialą valdantis didžiausias Danijos bankas „Danske Bank“ bus vienas iš labiausiai padidėjusią mokesčių naštą pajusiančių Europos bankų.
Jo pelnas gali sumažėti 15%, rodo specialaus tyrimo duomenys.
Labiausiai padidintą naštą pajus Prancūzijos bankas „Credit Agricole“, kurio ikimokestinis pelnas dėl naujų mokesčių turėtų sumažėti 24%, ES tyrimo duomenis cituoja britų verslo dienraštis „Financial Times“.
Nyderlandų finansinės grupės ING pelnas turėtų sumažėti 21%.
Šis anksčiau plačiai neskelbtas tyrimas buvo parengtas praėjusį mėnesį vykusiam Europos tarybos susitikimui.
Tuo tarpu patys bankai nesutinka su tokiais skaičiavimais ir pateikia savus.
„Credit Agricole“ skaičiavimais, papildoma mokesčių našta Prancūzijoje sudarys 64 mln. EUR, t.y. tik 4% 2009 m. ikimokestinio pelno.
Kitose Europos šalyse, sąnaudų padidėjimas esą bus nereikšmingas.
„Danske Bank“ pareiškė, kad pagal daniškąją schemą nepagrįstai daug apmokestinamos nerizikingos paskolos.
Nuo šio mėnesio bankai papildomai apmokestinami Didžiojoje Britanijoje, Vokietijoje ir Prancūzijoje. 
Tokias apmokestinimo schemas jau turi ar ruošiasi jas įgyvendinti Belgija, Danija, Kipras, Austrija, Portugalija, Vengrija ir Švedija.
Kiekvienoje šalyje papildomo bankų apmokestinimo schemos šiek tiek skiriasi, tačiau ES tyrimas rodo, kad vidutiniškai tokio apmokestinimo našta sudaro 0,05% nuo banko įsipareigojimų.
Savo ruožtu bankai skundžiasi, kad skirtingos schemos lemia dvigubo apmokestinimo grėsmę.
Iki šiol papildomų bankų mokesčių schemas išvengiant dvigubo apmokestinimo tarpusavyje suderino tik Didžioji Britanija ir Prancūzija.
Anksčiau skelbta, kad Europos Sąjunga gali spausti bankus kaupti dar didesnes kapitalo atsargas nei numatyta Bazelio komiteto susirinkime.
Bankams gali tekti atidėti daugiau kapitalo ekonominio pakilimo metu, siekiant išvengti kitos finansų krizės, teigė Chantalas Hugesas, ES finansinių paslaugų komisaro Michelio Barnierio atstovas.
Bankams gali būti uždrausta išmokėti dividendus ir premijas, jei jiems nepavyks atitikti reikalavimų, kuriais siekiama sustabdyti pigių pinigų srautus.
„Gyvybiškai svarbi finansų krizės pamoka – bankai privalo turėti pakankamą kapitalo lygį“, - teigia Hughesas.
Bankų priežiūros Bazelio komitetas leido reguliavimo institucijoms taikyti griežtesnį reikalavimą bankų papildomo kapitalo kaupimui, taip siekiant išvengti nepageidautino skolinimo, kuris sukėlė buvusią finansų krizę.
Vadinamasis buferis leistų bankams sugerti recesijos metu patiriamus nuostolius.
Dabartiniai Bazelio komiteto pasiūlymai yra griežčiausi nuo tada, kai šalys pradėjo kartu reguliuoti pasaulio bankinę sistemą 1974 m.
Pabrangus degalams, pernai gruodį Lietuvoje sugrįžusi mėnesinė infliacija buvo didžiausia per vienuolika mėnesių.
Padidėjo metinė ir vidutinė metinė infliacija (naujas antras skyrius, papildyta DnB NORD ekonomistės komentaru).
"Danske Bank" analitikai prognozuoja spartesnį kainų augimą Gruodį, palyginti su lapkričiu, vartojimo prekių ir paslaugų kainos padidėjo 0,8%.
Didesnė mėnesinė infliacija fiksuota tik pernai sausį, kai ji siekė 1,3%.
Gruodį metinė infliacija sudarė 3,8%, o vidutinė metinė infliacija siekė 1,3%, skelbia Statistikos departamentas.
Palyginimui, metinė infliacija lapkritį sudarė 2,7%, vidutinė metinė - 1,1%.
Gruodžio metinė infliacija nesutapo su „Danske Bank“ analitikų prognozėmis: jie numatė, kad metinė infliacija sieks 3,1%.
Anot analitikų, infliacijos augimą paskatino brangstantys energijos ištekliai ir augančios maisto kainos.
Jekaterina Rojaka, DnB NORD grupės vyriausioji ekonomistė, banko pranešime dėsto, jog 2010 m. vasarą prasidėjęs žaliavų ir maisto produktų kainų augimas šokdins vartotojus bei gamintojus ir šiemet.
"Žaliavų brangimas ilgainiui prisidės prie kainų lygio didėjimo, tą galime matyti iš iki 16% per metus pašokusių gamintojų parduotos pramonės produkcijos kainų.
Pastarųjų indeksas dviženkliais skaitmenimis judėjo jau 10 mėnesių iš eilės ir akivaizdu, kad greitai pokyčius pajus ir eiliniai vartotojai", - komentuoja p. Rojaka.
Mėnesinei infliacijai didžiausios įtakos turėjo 6,6% brangęs benzinas, 7,6% – dyzelinas, 9,1% – suskystintos automobilinės dujos.
Vartojimo prekių kainos per mėnesį padidėjo 0,9%, paslaugų – 0,4%.
Savo ruožtu didesnė nei gruodį metinė infliacija buvo tik 2009 m. birželį, tuomet ji sudarė 4,2%.
Metinės infliacijos lygį daugiausia lėmė pernai 14,5% brangusios būsto, vandens, elektros, dujų ir kito kuro grupės prekės ir paslaugos, 6,1% – maisto produktai ir nealkoholiniai gėrimai, 8,4% – transporto prekės ir paslaugos.
Vartojimo prekės per metus pabrango 5,2%, o paslaugos atpigo 0,3%.
Anot p. Rojakos, į skolų liūną įklimpęs valdžios sektorius galės miegoti truputį ramiau – augančios kainos generuoja aukštesnes mokestines pajamas ir tai leidžia gerokai sumažinti skolų naštą.
Senokai neteko matyti tokio sujudimo pasaulyje kaip šiomis dienomis, kuomet amerikietiškos diplomatijos apdergti apatiniai buvo viešai iškabinti parodant, koks diplomatų interesų racionas ir kokie rezultatai gaunami suvirškinus viską, ką jis išgirdo, pamatė arba pats susigalvojo.
Dabar mes jau žinome, kad Putinas su Medvedevu primena Betmeną ir Robiną, Turkijos prezidentas dėl šventos ramybės nesipyksta su Al-Qaeda, Vatikanas gina Airijos kunigus pedofilus.
Na, o kol visa tai vyksta, Saudo Arabijos princai, patraukdami žolytės ir užsigerdami vietinės naminukės, už uždarų durų atlieka kandidačių į princeses grupinį kastingą.
Be abejo, įdomu.
Tik štai niekaip negaliu suprasti, kur sensacijos.
Tie, kas skaitė jau išslaptintą W. Churchillio dienoraščių dalį, randa ten ne tik Betmeną su Robinu, bei ir kai ką žymiai „riebesnio“.
Tie, kas domisi autoritariniais ir totalitariniais režimais, puikiai supranta, kad režimų elitas gyvena visiškai pagal kitas moralės normas nei jų fanatiškų avinų banda paverstos tautos.
Toli ieškotis pavyzdžio nereikia – užtenka prisiminti tarybinės nomenklatūros sukurtą pasaulėlį, kuris buvo aprūpintas viskuo: nuo gurmaniško ėdesio iki didelių juodų mašinų.
Tame pasaulėlyje buvo apgyvendintos sekretorės, medicinos seselės, bufetininkės ir kitų profesijų moteriškos lyties atstovės, kurios tikrai galėtų nukonkuruoti dabartines Saudo Arabijos „princeses“.
Lietuvos atveju viskas dar paprasčiau.
Pavyzdžiui, paaiškėjo, kad Anušauskas spaudė Grybauskaitę atlikti amerikiečiams palankų veiksmą.
Atsiverčiu žinomo portalo komentarus ir skaitau: „Jankiai seniai dulkina lietuvius kaip nori“.
Tuo tarpu valdžia pateikia alternatyvią versiją: „JAV yra strateginis Lietuvos partneris“.
Kaip matote, bendra nuomonė panaši, skiriasi tik formuluotės, tad skaityti gana nuobodu.
Suprasčiau, jei „WikiLeaks“ paskelbtų Pakso nuvertimo metu rašytus dokumentus.
Čia jau būtų „bomba“.
Beveik Holivudo stiliumi besirutuliuojanti „WikiLeaks“ istorija kai kam jau tapo priežastimi skelbti, kad pasaulyje atsirado „elektroninė sąžinė“.
Beveik patikėčiau, kad taip ir yra, tačiau...
Kad bet kokie tarnybinio naudojimo dokumentai (šiuo atveju kalbame apie dokumentus su žyme „tarnybiniam naudojimui“, kurių nereiktų painioti su slaptais dokumentais, pažymėtais „secret“ ir „top secret“) atsidurtų viešumoje, juos pirmiausia kažkas turi pavogti.
Kad kažkas juos pavogtų, reikia, kad tas kažkas turėtų svarią priežastį tai padaryti.
Būtu nuostabu, jei tą darbą atliktų revoliucingai nusiteikę hakeriai, kuriems rūpėtų įkąsti nekenčiamai sistemai arba ją net sugriauti.
Taip, beje, atsitiko Latvijoje, kuomet vienas žmogus tapo viso šalies elito galvos skausmu.
„WikiLeaks“ atveju vis dėlto taip nėra, nes mes turime reikalų su dokumentų „nutekinimu“.
Kažkodėl sunku patikėti, kad diplomatinėje tarnyboje, nesvarbu – JAV ar Madagaskaro, gali užsiveisti koks revoliucionierius.
Kad atsidurtum bet kokioje rimtesnėje pozicijoje, reikia būti išskirtiniu ciniku ir veidmainiu.
Kai kas sako, kad ciniškiausios valstybės struktūros yra teisėsaugos.
Nieko panašaus – daugmaž demokratiškoje valstybėje teisėsauga dar turi įstatymais apibrėžtas ribas ir kartais net gali apriboti valdžioje esančios politinės grupuotės veiksmus.
Tuo tarpu diplomatinės tarnybos visais laikais atstovavo vien valdančiojo klano interesus.
Pasikeitus karaliui, prezidentui ar generaliniam sekretoriui, valdantysis klanas ir diplomatija turi persiorientuoti į naująjį vadovą.
Todėl man ir įdomu, kokiu tikslu buvo perduotas šitas ne visai svarbių, nors kartais ir skandalingai atrodančių dokumentų masyvas.
Trijų Karalių dieną dviejų mažų mergaičių mamytė su kaimynu gėrė alų.
Vaikai gavo iš pravažiuojančio prekybininko skolon paimtų bandelių.
Platus ir pavyzdingai nuvalytas kelias į Čypėnus jokiu būdu neleidžia manyti, kad šis kaimas būtų užmirštas Dievo.
Kitoks jausmas apima išvydus dvi mažas basakojes mergytes.
Be abejo, jas, kaip ir visus vaikus, myli Aukščiausiasis. 
Tačiau ar tikrai myli mama?
„Labai gaila vaikų, pusalkanių stovinčių ant kelio, laukiančių po kelias dienas negrįžtančios mamos ir prašančių valgyti.
Kąsnelį joms paduoda kaimynai arba iš kito miesto tėvų aplankyti atvažiuojantys žmonės.
Tačiau vaikai juk turėtų valgyti kasdien„, – apie Vabalninko seniūnijoje, Čypėnuose, gyvenančią šeimą sako ką tik iš to kaimo grįžusi moteris.
Kaimo pakraštyje stovintis vėjo košiamas namas apsuptas sniego kalnų.
Čypėniškiai sako, kad šeimininkai net takelio iki šulinio neatsikasa – iš pusnies pasisemia sniego ir jį ištirpinę naudoja valgiui ar skalbimui.
Į beldimą ilgai niekas neatsiliepia.
Atkakliai beldžiant į langus bei duris jas pagaliau atveria jaunas ir akivaizdžiai ligotas vyras.
„Taip, tokia moteris gyvena čia“, – sako ir leidžia užeiti.
Nors namuose buvo matyti tik duonos trupinių, mažylė džiaugėsi tą dieną valgiusi bandelių, kurias mama teigė iš prekybininko gavusi į skolą.
Virtuvėje kūrenasi krosnis, ant jos stovi aprūkę puodai su vandeniu.
Nematyti jokių maisto pėdsakų, išskyrus šalto blyno gabalėlį ir krūvelę duonos trupinių.
Šeimininkė nesirodo – sėdi kitame kambaryje, demonstratyviai atsivertusi dukros mokyklinę knygelę, ir neva skaito.
Tačiau moters akys žiba anaiptol ne nuo skaitomų pasakų.
Tą liudija ir kvapas.
Trejų metukų Eglė (vaikų vardai pakeisti – red.) ir keleriais metais vyresnė Rūta basomis kojytėmis trepena po vėsios gryčios grindis.
Žemę siekiančia plonyte rausva suknele vilkinti Eglutė primena lėlę, į kurią žiūrint širdį spaudžia graudulys.
Vaikai godžiai žvelgia į atvežtą maistą, jų rankytės tiesiasi į šokoladą, kurio valgyti vaikai nedrįsta – padeda ant stalo.
Kai turi, valgo – Ką dažniausiai valgote?
– Bulvių, jeigu turime.
Sako, čia žemės yra, tačiau niekas nežino, kur ta žemė.
Vasarą kaimynai duoda agurkų, – sako mergaičių mama.
– Ką dar valgote?
– Jei turime – duonos, – vėl sako moteris.
– Blynų, skrylių, o šiandien ir bundelių, – tarmiškai čiauška mažoji.
– Ant skolos iš autolavkės paėmiau.
Maistui mums trūksta pinigų.
Seniūnija už vaikus mums į rankas išmokų neduoda, nepasitiki, – sako 36 metų namų šeimininkė.
– O ką tu geri?
– Daugiausiai tai „Sidrą„.
O šiandien gėriau alų su Rimu Audicku.
– Ar tiesa, kad kartais dingsti iš namų, palikusi vaikus?
– Būna. 
Ir prieš šventes taip buvo.
Kai mama kalba apie savo „viešnages“, vyresnioji dukra ima keistai drebėti.
Tik mažoji vis nenustygsta vietoje ir džiaugiasi, kad mama nupirko šampūno ir muilo.
– Dabar turime du gabalėlius, – neša ir rodo muilą korespondentėms, vėliau pasakoja, kaip jai tetos vilkšunis buvo sukandžiojęs galvytę ir tekę gulėti ligoninėje.
Kas yra tikrasis šeimininkas?
„Jei žmona ir išeina, vaikai alkani nebūna„, – sako neįgalus mergaičių tėtis, iš kurio 600 litų pensijos šeima turi gyventi.
Dar yra išmokos už vaikus, kurių seniūnija jiems į rankas neduoda – šeima priskirta rizikos grupei.
Ar vyro neįgalumo pensiją tvarko jis pats, atsakymo išgirsti nepavyko.
Piršosi mintis, kad pinigai – moters rankose.
Ir ne tik jos.
Ant trobos slenksčio netrukus išdygsta moters sugėrovas R. Audickas.
„O lauktuvių vaikams ar atvežėte?
Žinau aš jus, visi norit tuščiomis rankomis atvažiuoti“, – įžūliai išpyškina traukdamas iš kišenės du ledinukus ir tiesdamas juos mergaitėms.
Tuo metu jo žvilgsnis varsto besišypsančią kone perpus jaunesnę moterį – dviejų vaikų mamą.
Vyras bando korespondentėms aiškinti, kaip šios turinčios elgtis jo namuose.
Išgirdęs, kad atvykėlės yra ne jo namuose, vyras nutyla.
Bet tik trumpam.
Išgirdęs, kad jam, šeimos vyrui, girtuokliauti su valgio stokojančių mažamečių motina yra nepadoru, jis vėl laido įžūlias replikas ir giriasi kelionėmis po Odesos kraštą.
Atrodo, kad vyro girtuoklystė ir bendravimas su nerūpestinga kaimyne ne itin patinka R. Audicko žmonai, tačiau ji – bejėgė.
Kaip ir mergaičių tėvas.
Girdint smarkiojo kaimyno kalbas ir matant, kaip jo klauso kaimynė, norėtųsi, kad kas nors tam begėdžiui pagyrūnui iškarštų kailį.
Už tai, kad geria su dviejų mažų mergaičių motina, kuri alui ir „Sidrui„ išleidusi pinigus jų nebeturi nei bulvėms, nei duonytei.
Vaikams skirtas išmokas tvarko ir dalimis šeimai atiduoda seniūnija.
Vyro neįgalumo pensijos kontroliuoti niekas negali, išskyrus jį patį ir žmoną.
Už socialinės rizikos šeimas atsakinga Vabalninko seniūnijos darbuotoja Virginija Jucienė šiuo metu serga.
Gali būti, kad į Čypėnus nuvažiuos ir vaikus aplankys kas nors kitas iš seniūnijos žmonių.
Štai tokį atradau dokumentėlį (jau atleiskite už deminutyvus – nesusilaikau niekaip).
Dokumentėlis vadinasi “Dėl galimų žurnalistų Tomo Čyvo ir Rimanto Varnausko padarytų profesinės etikos pažeidimų” ir yra adresuotas žurnalistų etikos inspektoriui.
Taigi, viskas dėl poros straipsnių, kur paskelbti jokios ypatingos informacijos lyg ir neatskleidžiantys dokumentai.
Gal tik tiek įdomūs, kad pagal juos galime daryti kokių nors išvadų apie Eglės Kusaitės bylos tyrėjų sąmonės procesus bei suabejoti, ar tik nėra taip, kad byla prieš Eglę Kusaitę besanti tokia, kaip čia pasakius… 
Įdomi.
Bet kas gi gaunasi?
Paskelbus tuos porą dokumentų, prokuratūra paskelbia aukščiau minėtame pareiškime, kad, pasirodo (citata): “Nurodydamas įtariamųjų asmenų vardus ir pavardes, viešai skelbdamas nepradėtos nagrinėti teisme bylos procesinių dokumentų kopijas su duomenimis apie konkrečių kaltinamųjų padarytus veiksmus, žurnalistas pažeidė įtariamųjų nekaltumo prezumpciją“
O dabar spėkit (jei dar to rašto nespėjot perskaityti), kas, pasirodo, vis dar vadovauja bylai?
Ogi ne kas kitas, o garsusis prokuroras Justas Laucius, ne taip jau seniai svaidęsis užuominomis apie tai, kad reikia kažkaip bausti tuos, kas drįsta abejoti VSD ar prokuratūros veiklos skaidrumu.
Tasai prokuroras, kiek atsimenu, po to viešo pasisvaidymo užuominomis buvo lyg ir nušalintas nuo tyrimo, bet staiga taip įdomiai paaiškėja, kad, pasirodo, ne.
Aš čia tik noriu priminti visiems Justo Lauciaus frazę, kurią jau gal kažkas užmiršo: “Viešas Valstybės saugumo departamento, prokuratūros ir tyrimui vadovaujančio prokuroro dergimas, niekinimas ir žeminimas, jog atliekant ikiteisminį tyrimą Lietuvos Respublikoje gali būti nesilaikoma žmogaus teisių, nėra suderinimas su demokratinės visuomenės principais, turi nusikalstamų požymių, dėl to atitinkamai turi būti įvertintas”
Tekstus analizuojantieji turėtų atrasti ryškių struktūrinių-prasminių sąšaukų tarp pirmos ir antros citatos.
Štai taip, pertranslaivus man gaunasi: noras, kad teisėsauga dirbtų skaidriai – nesuderinamas su demokratija.
O paviešinimas dokumentų, pagal kuriuos galima spręsti, jog kaltinamoji yra nekalta – pažeidžia jos nekaltumo prezumpciją.
Taigi, kokias čia išvadas pasidaryti man iš šito?
Gal, pagal aukščiau minėtą prasminę struktūrą – kad, pvz., “teisingumas nesuderinamas su teisėsauga“?
Bent jau tokia save neigianti struktūra man lenda, kai bandau žiūrėti į teksto prasmę kiek semiotiškai.
Na, tiesiog nepastebiu kitos struktūros.
Jau atleiskit, bet nesigauna man čia nieko daugiau įžvelgt.
Aš taip stengiuosi nesidomėti visom tom politikom, tačiau nors pro kur – lenda tai pro šen, tai pro ten visokie cirkai ir cirkeliai.
Trumpai tariant, nesinori nei nieko girdėt.
Nors imk ir ieškok negyvenamos salos, į kurią galėtum pabėgti.
Labai noriu padėkoti visiems, kas tik sudalyvavo tinklaraščių reklamos savaitėje, neišskirdamas nei vieno.
Kiekvienas prisidėjo, kaip galėdamas – taip atvesdamas naujų skaitytojų į gerus, bet mažiau žinomus blogus, reklamuodamas kitus ir platindamas tarpusavio paramos idėją.
Aš tikrai nesitikėjau tokio plataus palaikymo.
Tai nuostabu – gerokai virš 100 dalyvių, tarp jų – ir ryškiausios, tūkstančiams žmonių žinomos blogosferos žvaigždės, ir dar tik pradedantys blogeriai, dalinę mums visiems nuorodas į savo atradimus.
Mūsų – tiek daug, kad aš net neįstengiau atsekti visų dalyvių, nors nuolat kapsčiau Google naujienas, vis ieškodamas, kas prisijungė prie mūsų akcijos.
Atsiprašau, jei ką praleidau ar įtraukiau sąrašan pavėluotai.
Daugiau, nei 100 blogerių – tai milžiniška jėga.
Pabandykim aproksimuoti skaičius – štai, jei kiekvienas iš dalyvių vidutiniškai nurodė po 5 kitur nesikartojančius blogus – mes padarėme reklamą pusei tūkstančio autorių.
Tai nepaprastai daug.
Tai gali lygintis su Lietuvoje aktyviai dirbančių žurnalistų skaičiumi.
O jei tarsim, kad kiekvienas toks blogeris vidutiniškai turi 50 skaitytojų per dieną (taip, žinau, kad kai kurie turi dar mažiau, bet yra ir tokių, kur skaitytojų per dieną virš 1000) – tai gausime 25 tūkstančių žmonių dienos auditoriją, 750 tūkstančių mėnesinį skaitytojų srautą.
Lietuviška blogosfera, kaip matome, savo įtakingumu gali konkuruoti net ir su didžiaisiais žiniasklaidos banginiais, tokiais, kaip Delfi ar Lietuvos Rytas.
Savaime aišku, kad blogeris – tai ne žurnalistas.
Mes juk netaikome į įvykių nušvietimą, mes rašome apie save, savo nuomones, mums svarbius dalykus.
Tačiau tie dalykai – neretai žymiai artimesni realybei ir daug svarbesni mums, nei kažkokie pramoginių zvonkių skandalai.
Mes rašome ir sau, ir vieni kitiems, mes bendraujame ir dalinamės.
Ar dažnai kokiame nors portale gali padiskutuoti su straipsnio autoriumi?
Bloge – gali.
Pasaulis keičiasi, internetas mums atveria naujas galimybes – tai banali ir nuvalkiota tiesa.
Tačiau ji tampa visai nebanalia ir nenuvalkiota, kai pamatai, kiek daug mes galime.
Ir aš tikiu, kad mes visi per šią savaitę pamatėme savo galimybes.
Aš pats pamačiau, kad tai, kuo aš taip noriu tikėti, yra tikra – visų dalyvavusiųjų dėka.
Ir noriu tikėti, kad mes ir toliau reklamuosime vieni kitus, stiprinsime save ir padarysime pasaulį gražesniu, nes mes sugebame daryti bendrus, šimtus žmonių apjungiančius projektus.
Aš pats tik mažas blogeriukas, žiurkiukas Rokiškis – tą jūs galite pamatyti iš šiame bloge kabančios nuotraukos.
Tačiau tikiuosi, kad ir mano cyptelėjimas kažką reiškia, kažką keičia.
Nes aš juk, po galais, irgi blogeris!
Kartkartėm užšoku į netoli karštaimylimodarbelio esančią xxxMaximą užpirkti maistelio į namus ir tuo pačiu užkandu ten esančioje tipo užkandinėje.
Paskutinius (galbūt) porą metų ten pastebiu įdomų reiškinį – labai vyresnio amžiaus žmonės kitame skyriuje (kur spaudžia sultis) nusiperka kavos (ne iš automato, o tikros, užplikytos) ir prisėda prie staliuko užkandinėje.
Tokios akuratiškos močiutės, tvarkingai nusirengia paltus, būna, kad sėdi dviese ir šnekučiuojasi.
Jei viena – paskaitinėja Maximos leidinuką apie akcijas-atrakcijas.
Neskuba niekur.
Diedeliai prisėda irgi, paprastai geria kavą ir skaito kokį laikraštį.
Savotiška Laisvės alėjos kavinių dvasia…
„Priesaikos sulaužymą aš prilyginu valstybės išdavystei, tai yra labai didelis nusikaltimas“, - BTV laidoje Karštas vakaras“ pirmadienio vakarą teigė signataras, Seimo narys, konservatorius Saulius Pečeliūnas.
Jo nuomone, už tai turėtų būti taikoma viena didžiausių sankcijų - dvidešimt metų neleidimas kandidatuoti į pareigas, kuriose reikia prisiekti.
Anot S.Pečeliūno, to negalima lyginti su vištos vagyste.
Per apkaltą nušalintasis prezidentas Rolandas Paksas, anot jo, turėtų viešai atsiprašyti tautos už priesaikos sulaužymą.
Tuo metu Seimo narys, Tvarkos ir teisingumo frakcijos narys Dailis Barakauskas tai pavadino absurdu ir teigė, kad dėl Rolando Pakso dalyvavimo politikoje turėtų nuspręsti tauta, o ne Konstitucinis Teismas ar Vyriausybės siūlomi teisininkai.
BTV laidoje dalyvavęs EP narys Rolandas Paksas teigė, jog kalbėti apie atsiprašymą reiktų tiems žmonėms, kurie sukėlė perversmą ir pamynė žmonių valią.
Jis Sauliaus Pečeliūno siūlymą bent dvidešimt metų neleisti jam kandidatuoti, pavadino stručio pozicija ir mėginimu „perversmininkams“ išsiplauti suterštą mundurą.
Anot jo, esmė yra tai, kad Stasbūro Europos Žmogaus Teisių Teismas, paneigdamas Konstitucinio teismo sprendimą, paneigė pačią apkaltos esmę.
„Esmė yra ar mes esame valstybė, kurioje gerbiamos ir įgyvendinamos žmogaus teisės, ar mes neesame tokia valstybė“, - retoriškai klausė EP narys Rolandas Paksas.
Europos žmogaus teisių teismas nutarė, kad iki gyvos galvos galiojantis ir nei referendumu, nei Seimo sprendimu nebepanaikinamas draudimas R. Paksui dalyvauti rinkimuose į parlamentą prieštarauja Europos žmogaus teisių apsaugos konvencijos protokolo straipsniui, garantuojančiam asmens teisę į laisvus rinkimus.
R. Paksas iš prezidento pareigų Seimo sprendimu buvo pašalintas 2004 m.
Jis buvo apkaltintas neteisėtai suteikęs pilietybę finansiniam rėmėjui Jurijui Borisovui, sąmoningai leidęs pastarajam suprasti, jog teisėsaugos institucijos atlieka jo veiksmų patikrinimą, bei siekęs įgyvendinti jam artimų asmenų privačių asmenų turtinius interesus.
Šis sprendimas užkirto kelią politikui eiti pareigas, kuriose pagal Konstituciją būtina prisiekti Lietuvos Respublikai.
Pats duoną nuo mažų dienų užsidirbantis 24 metų tauragiškis Mindaugas Mikalauskis, negavęs darbo tėvynėje, nerado laimės ir svetur.
Iš Vokietijos jis pėsčias ėjo į Lietuvą ir nušalo pėdas.
„Iš viso nužingsniavau apie 300 kilometrų.
Nebuvo šalta, todėl tikrai nemaniau, kad galiu nušalti kojas.
Aš labai pavargau, siaubingai skaudėjo pėdas”, – pirmadienį „Lietuvos rytui” tyliai kalbėjo Marijampolės ligoninės palatoje įkurdintas M.Mikalauskis.
Daugiau nei savaitę gydomas vaikinas nežino, ar po operacijos jis atsibus su abiem pėdomis.
Tauragiškis vakar negalėjo pasakyti, kodėl nesikreipė pagalbos į Lietuvos ambasadą Vokietijoje, nėjo į policiją, kodėl neprašė kieno nors leisti pasinaudoti telefonu, nes pats jo neturėjo.
Kai praėjusį lapkritį pažįstami tauragiškiai pasiūlė važiuoti į Vokietijos statybas, vaikinas nedvejodamas sutiko.
Berlyne lietuviai glaistė, dažė sienas.
Tačiau vieną dieną, kai apsipirkęs išėjo iš parduotuvės, jį sustabdė policininkai.
O sugrįžęs į butą jis nerado savo draugų.
Jie, matyt, išsigandę, kad policininkai prie jų prikibs dėl nelegalaus darbo, spruko nepalikę nei žinios, nei raštelio.
„Aš jų laukiau visą parą.
Nepasirodė nė vienas.
Tada nusprendžiau – eisiu namo, į Tauragę”, – pasakojo Mindaugas.
Vienintelis išsigelbėjimas jo kelionėje buvo degalinės.
Jose sušildavo, išgerdavo arbatos, užkrimsdavo šiokio tokio maisto, užsikniaubęs ant stalo jis pasnausdavo, nusiprausdavo, nusiskusdavo ir išsidžiovindavo batus.
Per dieną tauragiškis nužingsniuodavo apie 15 kilometrų.
Galop tauragiškis pasiekė Lenkiją. Ten į Šiaulius važiuojantis vairuotojas jį atgabeno iki Kalvarijos pasienio posto ir perdavė muitininkams.
Jie iškvietė greitąją pagalbą.
Lenkija ir Lietuva šimtmečiais buvo ilgamečių kovų išbandytos sąjungininkės.
Tačiau XX a. jų keliai išsiskyrė.
Ir ne tik dėl nacionalizmo, įtarinėjimų, abipusės nepagarbos, bet ir požiūrio į bendrą paveldą bei istoriją.
Drąsiai galima teigti, kad skirtingi praeities aiškinimai ir tarpukario indoktrinacija Lietuvoje, stereotipai, ideologizaciją tvirtinančios valdančiosios tautininkų diktatūros puoselėtos dabarties, ateities ir praeities vizijos giliai įsišaknijo visuomenės ir politikų pasąmonėje.
Antilenkiški tautininkų stereotipai buvo aktyviai puoselėjami sovietmečio partinių veikėjų bei ideologų ir ypač išsikerojo dažniausiai technokratišką patirtį turinčių politikų galvose.
Tapatybės vilkduobės
Dešinieji politikai laiko tautą mistinę prasmę turinčia visuma.
Noriai naudoja tokius posakius kaip „tautos interesas“, o tautinį egoizmą tarptautiniuose santykiuose laiko kilnia, natūralia ir neišvengiama laikysena.
Individas ir jų grupė privalo paklusti tautiniams daugumos interesams.
Tačiau dažnai užmirštame, kad šiuolaikinės tautos turi labai trumpą istoriją.
Vakarų Europoje tautų kūrimosi procesai vyko XVIII–XIX a., Rytų Centrinėje Europoje šie procesai prasidėjo tiktai XIX–XX a. pradžioje.
Tautų kūrimosi procesai paspartėjo žlugus imperijoms.
Tačiau iš esmės išliko skirtumų tarp tų tautų, kurios išsaugojo savo elitą iš ankstesniųjų tapatybių formų, visų pirma luominių tautų (vengrai, lenkai, vokiečiai), ir tų, kurios nesugebėjo to padaryti, pradėjusios kurti kontrelitą, budinusį ir kėlusį potencialius tautiečius (slovakai, lietuviai, latviai ir kt.).
Skirtingai nei lietuviai tokių „budintojų“ lenkai neturėjo.
Lenkijoje senojo elito kultūra, kaip ir pats elitas, sėkmingai transformavosi ir įgavo naujas formas, tapo išlaisvintų iš baudžiavos valstiečių ir net kitomis kalbomis ir kitos kilmės miestiečių integralia kultūra.
Naujoji lietuvių tauta pateko į neistorinių ir silpnų savo tradicijomis tautų kategoriją, nes į modernybę žengė su baudžiavos kultūriniu paveldu.
Politikuodamas lietuviškai kalbantis naujasis XIX a. pabaigos–XX a. pradžios kontrelitas, be mažų išimčių, atstūmė tradicinį bajorų ir miestų elitą bei jo paveldą.
Socialiai ribota, sodietiška Lietuva sukūrė tik iš dalies gyvybingą ir atsparią valstybę, su labai mažai inovacijos, veikiau tik imituojančią carinės Rusijos konservatyvią politiką.
Jono Basanavičiaus apibrėžti tapatybės rėmai ryškiai konfliktavo su senąja luomine tapatybe, kuri buvo kur kas atviresnė naujomis sąlygomis Lenkijoje nei Lietuvoje.
Dangiras Mačiulis monografijoje, skirtoje Lietuvos valstybės kultūros politikai, teigė, kad nacionalinės kultūros (kaimiškos savo forma) puoselėjimas buvo suvokimas, kaip politinės valstybės nepriklausomybės stiprinimas, kaip kovos perkėlimas į kultūrinę lingvistinę terpę.
Savitai tautininkų politinio režimo apibrėžtas tautiškumas tapo neprilygstama vertybe ir visa ko matu.
Tokia tradicija, nereikalaujanti nuoseklaus žvilgsnio į praeitį, suteikė nuoseklios raidos regimybę naujajai lietuvių kultūrai, pasiūlydama neistorišką tautinės kultūros amžinumo viziją.
Šį tautinį pasididžiavimą žadinanti tradicija buvo paranki nacionalizmo ideologija pagrįstam tautininkų režimui.
Svetimųjų įtakų atsikratymas laikytas svarbiausia sėkmingos kelionės į tautinį ir kultūrinį savitumą sąlyga, o tai savo ruožtu buvo palanki laikysena įtvirtinant lietuviškos etnokultūrinės bendruomenės dominavimą.
Šios nuostatos puoselėjo ksenofobiją ir stūmė ne tik kultūrinės, bet ir etninės ir socialinės saviizoliacijos link.
Tokioje tautininkų laikais ugdytoje savimonėje sunku buvo rasti lietuvių Lietuvos istorijoje.
Šios politikos ir tapatybės nuostatos sukūrė lietuvišką tapatybę, kuri nesisieja su LDK ir dabartine Lietuvos Respublika.
Lenkai netarnavo Lietuvai?
Kaip veikė tokios nuostatos, puikiai iliustruoja kai kurie pavyzdžiai.
Štai Lietuvos kariuomenei buvo rastas vos vienas Pirmojo pasaulinio karo kovų ragavęs generolas Silvestras Žukauskas. Lenkijos kariuomenėje kovų su sovietais metu (1920 m.) buvo 92 generolai, prieš tai tarnavę Rusijos, Austrijos Vengrijos kariuomenėse.
Besikuriančioje Lenkijos kariuomenėje 1920 m. kilusių iš lietuviškų teritorijų kariuomenės generolų suskaičiuota net devyni, net jeigu neminėsime Juzefo Pilsudskio.
Ir visi jie buvo iš teritorijų, į kurias pretendavo Lietuvos Taryba: Józefas Świętorzeckis, Bolesławas Bohusz-Siestrzeńcewiczius, Juliuszas Karolis Wilhelmas Józefas Rómmelis vel Rummelis; Aleksanderis Romanowiczius,, Henrykas Minkiewiczius, Janas Jacyna, Edmundas Kessleris, Lucjanas Żeligowskis, Bronisławas Bohaterewiczius.
Taip, kaip Sylvesteris Zukowskis tapo Silvestru Žukausku, galėjo atsitikti ir su Aleksandru Romanavičiumi, Lucijonu Želigovskiu ar Edmundu Kesleriu.
O kur dar tūkstančiai karininkų?
Deja, visiems jiems nauja tautininkų sukurta Lietuvos vizija, nutraukti ryšiai su LDK ir jos elitu neatrodė patraukliai.
Daugelis tų, kurie stojo į Lietuvos kariuomenę, kaip kad medikas varšuvietis Waclavas Jarosekas (Vaclavas Jarošekas) Pirmojo pasaulinio karo metais tarnavęs Rusijos karo ligoninėje ir vedęs Juozo Tumo-Vaižganto giminaitę, atvyko į Lietuvą ir, įstojęs į Lietuvos kariuomenę savanoriu 1919 m. kovą, padėjo įkurti pirmąją mobiliąją karo ligoninę, vėliau tapusia Kauno karo ligonine.
Tačiau kapitonas Jarošekas savo karjerą baigė liūdnai.
Jis įsivėlė į meilės istoriją, o byla buvo nagrinėta Garbės Teisme.
Teismo sprendimu jis ir pašalintas iš kariuomenės 1929 m.
Tačiau meilės ryšiai buvo tiktai pretekstas.
Tikroji pašalinimo priežastis buvo jo tapatybė.
Lietuvos saugumo nuomone, tai buvo Varšuvoje gimęs lenkas, namie kalbėjęs lenkiškai ir dėl to nepatikimas.
Tikyba taip pat įtartina – ne Romos katalikas, o evangelikas reformatas.
Ir tokių jarošekų buvo šimtai, jeigu ne tūkstančiai, aukojusių savo gyvybę už Lietuvą ir vėliau šalintų iš kariuomenės ir valstybės tarnybos, nes visi jie netilpo į tautininkų puoselėtą lietuvių tapatybės modelį.
Kas kaltas?
Lietuvos nepriklausomybės aušroje buvo padaryta strateginių klaidų, kurios lėmė valstybės ir naujos tautos likimą keliems dešimtmečiams į priekį.
Lietuvai konfliktas su Lenkija kainavo tai, kad ji liko Sovietų Rusijos sąjungininke visą tarpukario laikotarpį.
Ir ne tik trukdė antivokiško ir antisovietinio bloko formavimuisi Rytų Centrinėje Europoje, bet ir norom nenorom pavertė Lietuvą Sovietų Sąjungos ir Vokietijos įrankiu, vykdančiu Sovietų Sąjungos antilenkiškas nuostatas.
Tapatybės politikos prasme nuo tų laikų padėtis labai ir nepasikeitė.
Tautinis egoizmas buvo ir yra visų tragedijų priežastis.
Politikai bando įteigti savo tautiečiams, kad jų interesai yra svarbesni nei kaimyno, kuris kalba kita kalba arba neišpažįsta jų dėstomo mitinio pasakojimo.
Ir nuo pat 1990 m. Lietuvoje gyvavę Lenkijos stereotipai buvo neigiami.
Juose buvo kartojamos tarpukario propagandinės klišės.
Net jeigu istorinius stereotipus esame linkę atmesti, bet nepatenkinti tarpukario tautininkų pasekėjai vis piktinasi tariamai nepakankama Lietuvos kalbine lituanizacija, sutapatina ją su lojalumu valstybei ir grįžta prie prieškarinės retorikos.
Neatsilieka nuo jų ir veidrodinis tautininkų atspindys – marginalūs dabartiniai Lenkijos narodovcų-dmovskininkų pasekėjai.
Akivaizdu, neistoriško mąstymo, streotipizavimo apstu ir Lenkijoje. 
Tačiau galima papriekaištauti Lietuvos Vyriausybei. Rašyba asmens dokumentuose, vietovardžių rašymas dviem kalbomis, švietimo būklė, žemės grąžinimo klausimai tampa ideologizuotos, dvišalius susitarimus ignoruojančios nuostatos įkaitais.
Lenkijoje šios problemos kompleksiškai išspręstos.
Be to, ten veikia plati savivalda, skatinanti vietinę iniciatyvą, apie kurią Lietuvos piliečiams reikėtų tik pasvajoti.
Kertant Lietuvos–Lenkijos sieną savivaldos ir taip stiprinamo pilietiškumo lemti skirtumai matomi akivaizdžiai, ir atitolina Lietuvą nuo Lenkijos dar toliau.
Nuo to kenčia tarpvalstybiniai Lietuvos ir Lenkijos santykiai, o deklaruojama karinė ir politinė strateginė partnerystė tampa antilenkiškos ideologijos įkaite.
Atrodo, Lietuvos istorikų publikacijos, pranešimai konferencijose „sukasi“ tik uždarame profesionalų rate, sunkiai surasdamos atgarsį ir praktiškai nekeisdamos nusistovėjusių klišių, kurias replikuoja tiek vidurinio mokslo sistema, tiek viešai kalbantys politikai.
Man atrodo, sovietmečiu ir emigracijoje puoselėtos ir išlaikytos antilenkiškos tapatybės, matuojamos J. Basanavičiaus apibrėžto modelio matmenimis, iškylantys vaizdiniai bei skirtingos praeities traktuotės nulemia politikų veiksmus.
Dažnai visur įžvelgiami pikti lenkų kėslai, užmirštant, jog būtent Lenkija buvo didžiausia Lietuvos advokatė, siekiant narystės ES bei NATO.
Lietuvos Lenkijos santykių situacija nuo 2008 m. ėmė akivaizdžiai blogėti.
Dabartinė padėtis net pakankamai kairius žurnalistus Lenkijoje verčia teigti, kad reikia atsisveikinti su romantine Lietuvos viziją, kurią Lietuva galėjo ES kontekste sėkmingai naudoti savo tikslams pasiekti kaimyninėje valstybėje (Jerzy Haszczyński, Pożegnanie z Litwą naszych marzeń, Rzeczpospolita, 2010m. spalio 21 d.).
Mums telieka apgailestauti, kad Lietuvos valstybė niekada XX a. nesugebėjo išnaudoti lenkų istorinių sentimentų Lietuvai savo siekiams ar interesams realizuoti.
Skamba neįtikėtinai, bet tai labiau liudija apie Lietuvos didžiosios visuomenės dalies uždarumą ir etnocentrizmą.
Neigiamoms tendencijoms pastebėti nereikia ir dešiniųjų ksenofobiškai nusiteikusių politikų veiksmų ir kalbų.
Štai LR Seimo Užsienio reikalų komiteto vicepirmininkas Justinas Karosas ne taip seniai sugebėjo sukelti Lenkijoje skandalą, kurį Lietuvos spauda pabandė nutylėti.
Interviu „Vilniaus dienai“(2010 m. spalio 19 d.) Justinas Karosas prasitarė: „Lenkai į Lietuvos kultūrinį, politinį gyvenimą integruojasi daug blogiau negu, sakykim, rusai.
Jie nemoka lietuviškai.
Jeigu jie nori gyventi Lietuvoje, jie turėtų prie jos artėti, o ne tolti.
Manau, kad tie, kurie nori kitaip, tegul važiuoja į Lenkiją – taigi laisvas judėjimas.“
Panašus pasisakymas sunkiai įsivaizduotinas net tarp labiausiai ksenofobiškai nusiteikusių politikų.
Ne mažiau kritikuotini ir paskutiniai Lietuvos valdžios vyrų pasiūlymai vykdyti tautinių mažumų politiką pariteto pagrindu.
Tačiau ar galima su savo bendrapiliečių grupe elgtis pariteto pagrindais, teikiant arba atimant teises pagal tai, kokia yra padėtis kaimyninėse valstybėse?
Ar tai jau nėra savaime diskriminacija, ar žmonės neatsiduria įkaitų vietoje?
Apie tai nė vienas mūsų valstybės vyras ar moteris neužsiminė.
Analogijos su padėtimi Lenkijoje tikrai neetiškos ir netinkamos, juolab kad mažumų švietimo padėtis yra ne gerinama, o bloginama.
Jeigu nesugebama nusileisti simboliniuose klausimuose, ar galima kalbėti apie strateginę partnerystę?
Be abejonės, ne.
Bet kur Lietuvos valstybės pragmatizmas?
Vakarietiška prasme jo nėra.
Skubus santykių gerinimas su Lenkija yra vienas svarbiausių uždavinių, jei mes valstybiškai galvojame apie ilgalaikę integravimosi į Vakarus politiką.
Tai turėtų būti ne vien viešųjų ryšių akcija.
Nepamirškime, kad istorijos priešaušriu į Lenkiją Vakarų civilizacija atėjo per Moraviją, o į Lietuvą – per Lenkiją.
Sena taisyklė, kad dažniausiai mokomės ne iš svetimo, o iš savojo patyrimo, ir tai ne visada.
Kitąkart ant to paties grėblio galime užlipti kelis kartus, ir nieko tuo per daug nenustebiname.
Tad ką jau kalbėti apie poveikį, kai kas nors akivaizdžiai pirštu baksnoja į galimas pasekmes.
„Nutiks bet kam, tik ne man“, suvinguriuoja raminanti mintis, ir toliau gyvename kaip gyvenę, kol likimo kuolas iš tikrųjų netvoja stačiai tarpuakin.
Kitas būdas išsisukti yra tikėjimas, kad tai įvyks kada nors ateityje, kai manęs jau nebebus.
Paryžiaus belle epoque frantai ir koketės irgi galvojo, kad gyvenimas jiems visą laiką liesis šampanu, o sulaukė Pirmojo pasaulinio karo apkasų ir šiltinės.
Tai nereiškia, kad turime gyventi, nuolat dairydamiesi atsėlinančių nelaimių ir kurpdami juodąsias pranašystes.
Su prarūgusiomis nuotaikomis ne gyvenimas, o nuolatinis galvos skausmas.
Kita vertus, su neblėstančiu optimizmu įšokus nuogam į dilgėles - irgi ne mažiau liūdnos pasekmės.
Ledo ir ugnies sala Islandija mums tapo sava ir artima prieš dvidešimt metų, kada ji pirmoji parėmė Lietuvos nepriklausomybės siekį.
Gal vien todėl mums vertėtų ypatingai atidžiai įsiklausyti į jos skleidžiamas žinias pasauliui ir pasimokyti iš jų.
Turiu omenyje ne vienadienius naujienų pranešimus, o kelis pastarųjų metų virsmus Islandijoje, kurie skamba kaip įspėjimai, jei į juos rimčiau pažiūrėsi.
Prieš porą metų pasaulį ištikusi finansų krizė nušlavė šimtmetį kurtą šalies gerovę.
Ji nesudraskė žvejų tinklų, neišskerdė avių ir nesugriovė karšto geoterminio vandens vamzdynų.
Užteko susiburti grupelei įtakingų goduolių, kad visa sala taptų finansinių machinacijų įkaite.
Tarp jų sukosi ir Peterburgo atstovai, kurių šalyje melžti tėvynę yra pagrindinis gerovės šaltinis, o toną uždavė Amerikos bankai, iš nepaliaujamo turto alkio pavertę oru milijonų žmonių santaupas.
Islandiškos aferos variklis tebuvo noras pralobti, o su juo toli nenuvažiuosi.
Pačiame gobšume slypi kelio galas.
Kuo daugiau gviešiamasi, tuo blogesnė pabaiga.
Tai ištinka toje pačioje ar kitoje kartoje, kartais kerta per pinigus, kartais – per sveikatą, kartais – per santykius su artimaisiais.
Godumas yra netvarus pamatas bet kokiam statiniui.
Nuo vieno žmogaus godulio nukenčia tik aplinkiniai, o kada gobšumas užlieja akis grupei įtakingų veikėjų ar ištisam valdančiam sluoksniui, nuo to springsta visa šalis.
Lietuvoje šiandien yra daugiau negu reikia kandidatų sėsti į baltaburę sėkmės jachtą, suvarius visus likusius į ragą.
Kartais net keista darosi, pastebėjus pilietį, kuris vadovaujasi kitais motyvais.
Įžiūrėti toliau lito savo kišenėje virsta išimtimi.
Būreliui niekšelių islandų prasukus finansinį versliuką, skolas mokės kelios kartos jų tautiečių.
Tik iš paviršiaus Islandijoje šiandien ramu.
Jaunoji karta nėra linkusi pašvęsti savo gyvenimo skolų grąžinimui.
Šviesiausi protai kels JAV gerovę.
Emigracija padvigubėjo ir siekia visų laikų rekordus.
Ar tai nieko neprimena?
Koks skirtumas, ar vienu ypu tautą palieka ant ledo, ar pamažėl mažomis kiaulystėmis sugriaužia bet kokį pasitikėjimą savo valstybe?
Uždarius oro erdvę paaiškėjo, kad daugumai lietuvių pavyko parsikasti iš Europos traukiniais tik iki Lenkijos, o iš ten juos susirinko automobiliais atriedėję giminaičiai.
Išsaugota rusiška vėžė patikimai gina mus nuo traukinių susisiekimo su Vakarais.
Valdovų rūmų statybai toli iki islandiškos finansų piramidės, tačiau pridėjus šalia kokį stadioną, viešbutį, mailiaus auginimą kiaulių fermoje ir t.t, ir t.t., jau bus visai neblogas įdirbis.
Nepavyko nuskambėti su „Leo LT“ afera, kada buvo galima įkeisti Lietuvą už lėšas atominei elektrinei, net neįsipareigojus jos statyti.
Beliko pasitenkinti kažkokiais 600 mln. litų, kuriuos mes nemurmėdami sumesime kaip padidintą elektros tarifą.
Kam nepatinka – vizų į Vakarus nereikia.
Valstybė ant tokio pamato slysta iš po kojų.
Jei rūkote, atsidusę užsitraukite dūmą.
Viena tikimybė iš dviejų, kad jūsų cigaretė yra kontrabandinė.
Įspėjimą dėl savanaudiško godumo pasekmių iš Islandijos gavome kaip iš valstybės.
Kitas įspėjimas atėjo kaip iš vulkaninės salos tik ką pasibaigusių metų pavasarį, bet jį pamiršome kaip trumpą ir nežymų trikdį.
Jei pirmasis labiau tinkamas korupcijos apraizgytoms šalims, tai antroji žinia skirta visam šiuolaikiniam gyvenimo būdui, kuris staiga pasirodė taip lengvai pažeidžiamas.
Magma prasiskverbė per 200 m storio ledyną, dengiantį ugnikalnio kraterį, ir išsviedė į dešimties km aukštį debesis garų, prisotintų pelenais.
Magma, susilietusi su ledu, staigiai ataušta, pritrūkdama laiko tapti akmeniu.
Ji virsta kietomis mikroninėmis adatėlėmis ir pakyla su garais į atmosferą.
Vyraujantys vakarų vėjai debesis nunešė link Europos. 
Bandomiesiems skrydžiams belgai pakėlė naikintuvus F-16, suomiai – naikintuvus bombonešius F-18. 
Jų varikliai smarkiai nukentėjo.
Tačiau liko neaišku, kokia buvo kietųjų dalelių koncentracija jų kelyje.
Siekiant išvengti nelaimių, oro erdvė buvo uždaryta.
Tai buvo skaudus smūgis po finansinės krizės dar neatsigavusioms oro kompanijoms.
Gelbėdamas jas nuo didžiulių nuostolių, IATA šefas Giovannis Bisignanis teigė, jog vadovaujamasi teoriniais modeliais, o ne faktais.
Tačiau Europos vyriausybės faktų nenorėjo, nes tai reikštų sudužusius lėktuvus ir žmonių aukas.
Šie abu įspėjimai iš Islandijos atrodo labai skirtingi, tačiau jų giluminė pamoka yra ta pati.
Išlikti ir išgyventi pasikeitus sąlygoms gali tik tas, kuris turi vidinę atramą.
Susitelkusi tauta atlaiko ir ugnikalnius, ir Sausio 13 dienos išbandymus, nes jos stuburas tiesus.
„British Airways“ milžinas „Boeing 747“, skrendantis iš Melburno į Londoną, buvo patekęs į vulkaninių pelenų debesį iš ugnikalnio, išsiveržusio Indonezijoje. 
Visi jo varikliai išsijungė, tačiau pilotai sugebėjo žemėdami išsklęsti iš debesies ir jiems pavyko vėl įjungti variklius.
Vulkaninės adatėlės, patekę į lėktuvų turbinas, milžiniškame karštyje ima lydytis.
Jose esantis silicis virsta stiklo mase ir aklinai užklijuoja turbiną.
Niekas nebuvo ištyręs, kokio tankio koncentracija tampa pavojinga varikliams, tačiau ir nedideli pažeidimai gali tapti lemtingais.
Kiekviena prastovos diena nešė apie 200 mln. USD nuostolių.
Nuo ketvirtadienio iki šeštadienio buvo atšaukta 63 000 reisų.
Visame pasaulyje oro uostai buvo perpildyti laukiančių keleivių, ir niekas nežinojo, kiek tai gali tęstis.
Olandų KLM ir vokiečių „Lufthansa“ atliko bandomuosius skrydžius 3-4 km aukštyje.
Ten oro pasipriešinimas dukart didesnis, negu įprastame 9-10 km aukštyje.
Kuro sąnaudos išauga 3-4 kartus.
Be to, niekas negali garantuoti, kad dalelių koncentracija visame debesyje tolygi, o patys debesys susidarė kelių km storio ir keliolikos kilometrų ilgio.
Rusiškose turbinose temperatūra žemesnė, todėl tie lėktuvai skraidė drąsiau.
Eyjafjallajokull nėra didelis ugnikalnis, o šis išsiveržimas nebuvo labai galingas, tačiau ir jo užteko, kad maždaug 7 mln. žmonių buvo nutrauktos kelionės.
Tai buvo didžiausias oro transporto sutrikimas nuo Pasaulinio karo laikų.
Japonijai pradėjo trūkti žuvies gaminti suši, nes mūsų laikais lašišos šiam nacionaliniam patiekalui, pasirodo, skraidinamos iš Norvegijos.
Po „Grand Prix“ lenktynių strigo Formulės-1 bolidai, nes be lėktuvų kitos alternatyvos jiems pervežti į kitą taurės etapą nėra.
Pradėjo stoti milijardinės vertės verslai, naudojantys oro transportą.
BMW nebegalėjo toliau surinkinėti X5 ir X6 savo gamykloje JAV, kurios yra didžiausia šių modelių rinka.
ES transporto ministrų susitikimas buvo pakeistas vaizdo konferencija, pranašaujančia ateitį, kurioje virtualūs santykiai pakeis tiesioginį žmogišką bendravimą.
Smarkiai sumažėjus skrydžių, tomis dienomis lėktuvai mažiau teršė atmosferą, tačiau ugnikalnis išspjovė per daug, kad atmosfera būtų bent kiek apsivaliusi.
Šis pasaulį supurtęs išsiveržimas buvo tik nusičiaudėjimas palyginus su tuo, kas gali nutikti.
1783 birželio 8 d. pietų Islandijoje pabudo Laki ugnikalnis.
Lava iš jo tryško 8 mėnesius.
Į dangų jis spjaudė sieros dioksido debesis, kuriuos pagavę tie patys vakarų vėjai nešė link Europos. 
Per birželį iš Laki išsiveržė triskart daugiau sieros dioksido, negu dabar per metus į atmosferą išmeta visos Europos pramonė.
Anglų gamtininko Gilberto White‘o aprašymas rodosi lyg iš Apokalipsės: „Vidurdienį saulė atrodė kaip mėnulis už debesų ir metė rūdžių spalvos šviesą ant žemės ir ant grindų; tekėdama ir leisdamasi ji žoravo krauju.
Karštis buvo toks, kad skerdiena antrą dieną jau buvo nebevalgoma; musės spietėsi kur tik įmanoma, iki pamišimo kamuodamos arklius“.
Paryžiaus belle epoque frantai ir koketės irgi galvojo, kad gyvenimas jiems visą laiką liesis šampanu, o sulaukė Pirmojo pasaulinio karo apkasų ir šiltinės.
Nuo nuodingų sieros garų iš vulkaninio debesies Didžiojoje Britanijoje mirė virš 20 000 gyventojų.
Islandus nuo bado mirties gelbėjo tik žuvis, nes avys krito, apsinuodijusios užteršta žole.
Išmirė ketvirtadalis salos gyventojų.
Visoje Europoje 1783 m. liepą tvyrojo neregėtas per 300 metų stebėjimų karštis.
Saulė tvieskė iš balto peleninio dangaus.
Garuojantis vanduo jungėsi su debesyse esančiu sieros dioksidu ir krito ant visos Europos pražūtingu rūku.
Nesisklaidančios ūkanos stabdė laivybą.
Vulkaniniai debesys sukėlė šiltnamio efektą, išdegė derlius ir krito gyvuliai.
Po pragariškos vasaros atėjo ypatingai šalta žiema, nes stratosferoje susikaupė sieros dioksidas, sugeriantis šilumą.
Laki ugnikalnio poveikis siekė net Afriką ir Šiaurės Ameriką. 
1783-1784 m. buvo itin maži Nilo potvyniai, lemiantys derlių, ir kitais metais iš bado mirė 15 proc. Egipto gyventojų.
Tą žiemą užšalo Misisipė prie Naujojo Orleano. 
1783-1793m. Pietų Amerikoje labai stipriai reiškėsi El Ninjo. 
Badas Prancūzijoje virto socialiniu sprogimu, atnešusiu Prancūzų revoliuciją.
Žmonija yra labiau priklausoma nuo vėjo krypties, negu norėtų, ir vienas ugnikalnis yra daug reikšmingesnis, negu esame linkę įsivaizduoti.
Pastarieji dešimtmečiai buvo seismiškai ramus tarpsnis, ir ta ramybe turbininė aviacija mėgavosi pirmuosius 50 savo metų.
Globalizacija supina mus į vientisą gamybos sistemą, kuri kaip voratinklis aplipo planetą, ir oro transportas yra viena iš ją užtikrinančių grandžių.
Atrodytų, be galo gudriai sukonstruotas mechanizmas vartojimo alkiui malšinti yra nepažeidžiamas ir netrikdomas gali griaužti planetą.
Tačiau užtenka keletą dienų pagrūmoti Eyjafjallajokull, ir jis užsikerta.
Vakarų sukurta civilizacija tokia trapi, kad ją gali supurtyti vos vienas ugnikalnis.
Padidėjus seisminiam žemės aktyvumui – o tai tikrai anksčiau ar vėliau įvyks – mažės aviakompanijų, lėktuvų gamintojų, kelionių agentūrų.
Skrydžiai taps prabanga, savaitės atostogų Egipte nebus.
Teks tenkintis tuo, kas auga pas mus, apseinant be egzotiškų vaisių viduržiemį.
Tropikų kraštams užsirauks ne tik turistų srautai.
Niekas nebeskraidins gėlių, avokadų nei omarų.
Keniją žlugdys ne tik nutrūkęs daržovių eksportas į Europą, bet ir sunykęs turistų srautas.
O Lietuva taps visai neprieinama.
A. Brazausko bičiuliai, vadovavę Lietuvos geležinkeliams 20 metų, tuo pasirūpino.
Patriotai galės jiems dėkoti, kad desantas iš nuliberalėjusių Vakarų mums negrės.
Išsaugota rusiška vėžė patikimai gina mus nuo traukinių susisiekimo su Vakarais.
Tupėsime savo rūtų darželyje, beveik kaip po „Fly LAL“ skerstuvių, kurias mums įtaisė krikščionybės puoselėtojas Žiemelis&son.
Sekso turizmu į Tailandą galės užsiimti ne kiekvienas bent kiek prakutęs baltasis drigantas, o tik pasišventėlis, turintis ryžto leistis į kelių savaičių kelią traukiniais ar laivais, lyg senovės piligrimas per pavojingus kraštus.
Vartojimui darantis kuklesniam, keisis gyvenimo būdas ir sektinos vertybės.
Ko neįkala raštai, įkals gamta.
Vos 20 km nuo Eyjafjallajokull dunkso ugnikalnis Katla. 
Vulkanologų manymu, jiedu yra sujungti požeminiais magmos kanalais.
Nuo 10 a. žinomi keturi Eyjafjallajokull išsiveržimai, o po trijų iš jų neilgai trukus išsiveržė Katla. 
Tai yra vienas pavojingiausių Islandijos ugnikalnių, pastarąjį tūkstantmetį pabundantis maždaug kas 80 metų.
Paskutinį kartą jis išsiveržė 1918m., taigi, jau šiek tiek vėluoja.
Eyjafjallajokull aktyvumas dar labiau padidino greito Katlos išsiveržimo tikimybę.
Islandų vulkanologai labai atidžiai stebi jo aktyvumą.
Palyginus su Katla, Eyjafjallajokull yra apšilimui.
Godumas yra netvarus pamatas bet kokiam statiniui.
Nuo vieno žmogaus godulio nukenčia tik aplinkiniai, o kada gobšumas užlieja akis grupei įtakingų veikėjų ar ištisam valdančiam sluoksniui, nuo to springsta visa šalis.
Katlos krateris yra trigubai didesnis, jo skersmuo siekia 10 km.
Eyjafjallajokull ledo kepurė, kuri tirpdama virto vulkaniniais debesimis, buvo 250 m storio, o pats ledynas yra 50 kv.km ploto.
Katlą dengia 600-700m storio ledas, ji pati užima 110 kv.m plotą (jos ledynas – net 600 kv.km).
Galima įsivaizduoti, kokia jėga ji gali prabilti.
Per 1755 m. išsiveržimą Katlos ištirpdytų ledynų srovė buvo tokio pat galingumo, kaip Amazonės, Nilo ir Misisipės nuotėkis kartu sudėjus.
934 m. Katlos išsiveržimas buvo vienas didžiausių per paskutinius 10 000 metų.
Poveikis klimatui buvo toks, kad 934-935m. žiemą Bagdade smarkiai snigo, o Konstantinopolyje įšalas laikė sukaustęs žemę ilgiau nei 120 dienų.
Pačių islandų žodžiais tariant, jie jau 1 000 metų žino, kad gyvena pavojingoje žemėje.
Žinojimas gyventi netrukdo, tik padeda prisitaikyti.
Pavieniui jie nebūtų išlikę, o palaikydami vieni kitus, visada atsitiesia po lavos šėlsmo.
Todėl didesnis smūgis nei ugnikalnio išsiveržimas nedidelei tautai buvo žinia, jog grupelė iš jų taip užsikrėtė savanaudiškumo virusu, kad užstatė visos šalies gerovę tikėdamiesi riebaus kąsnio sau.
Tai, kas kiaurai persmelkė žemynus abipus Atlanto, neaplenkė ir salos vidury vandenyno.
Lietuva šitai ligai atidavė be kovos, nespėjusi sutvirtėti kaip valstybė.
Dabar patys stebimės, kodėl mūsų valstybė nei šiokia, nei tokia.
Ogi jos stuburas kreivas, nes ją augančią visi valdantys tempė į savo pusę, versdami ją augti pagal save ir visai nesirūpindami, kad ji tvirtėtų kaip valstybė.
Nepriklausomybė buvo reikalinga tik kaip priemonė išrinktųjų asmeninei gerovei kurti.
Net partijos, kurios yra demokratijos pagrindas, yra ne piliečių sambūriai aplink vienokias ar kitokias idėjas, o valstybės melžimo aparatai.
Jų variklis yra savanaudiškumas: per jas einama į valdžią pasitvarkyti savo reikalų.
Tai yra tiek akivaizdu, kad visi dabar džiaugiasi, jei grupelei pasipelnijus dar kažkas lieka visuomenei.
Tada sako: ne tik sau ima, bet ir padaro.
Kol visuomenė taip klejos, visokiems zuokams Lietuva bus rojaus lesyklėlė.
Islandijos pavyzdys labai drastiškai parodė, kaip greitai ir kaip skausmingai baigiasi toks kelias.
Kyšius prievartaujantys tarnautojai ir įstatymus pagal save taikantys politikai vis dar nesuvokia išvarantys iš šalies savo maitintojus.
Šie abu įspėjimai iš Islandijos atrodo labai skirtingi, tačiau jų giluminė pamoka yra ta pati.
Išlikti ir išgyventi pasikeitus sąlygoms gali tik tas, kuris turi vidinę atramą.
Susitelkusi tauta atlaiko ir ugnikalnius, ir Sausio 13 dienos išbandymus, nes jos stuburas tiesus.
Ne ant godumo altoriaus, o ant vertybinių pamatų tegali egzistuoti valstybė.
Tada išlieka ryšys su paprastais ir amžinais dalykais, kurių net ugnikalniai negali sutrikdyti.
Jei taip užsižaidžiama, kaip dabar sočiuose Vakaruose, kad pačių susikurti žaislai nulemia visą gyvenimo būdą ir ima valdyti, tada užtenka vėjo pūstelėjimo, ir visas hi-tech pasaulis ima griūti.
Skraidant padebesiais, nereikia pamiršti, kad esame gimę vaikščioti žeme, o sukūrę tiek daug sau gyvenimą palengvinančių daiktų, neturėtume atsiduoti vien jų veikimo malonei.
Aš nekviečiu sulįsti atgal į žemines.
Tiesiog žmonija turi būti lanksti, kad derintųsi prie kintančios planetos, vietoj to, kad beatodairiškai ją vartotų, kol nebeliks vietos gyventi; o visuomenė turi nuolat valytis nuo amžinos ligos, kurios vardas savanaudis godumas.
Praeityje rasime ne vieną valstybę, kurią iš vidaus suėdė šis vėžys, - netapkime dar viena jo auka.
Mokykimės iš kitų, kad ir iš Islandijos.
Vien britų duomenimis, imigrantų iš Lietuvos per metus į Didžiąją Britaniją padaugėjo nuo 13 iki 21 tūkst.
Emigracija ir su ja susijęs Lietuvos gyventojų mažėjimas virsta viena didžiausių mūsų valstybės problemų.
Tarptautinės migracijos organizacijos Vilniaus biuro vadovė Audra Sipavičienė teigia, kad šiuo metu padėtis nekontroliuojama – išvyksta tiek, kiek nori išvykti.
Be to, norinčiųjų išvykti skaičius tik auga.
„Sakyčiau, kad dabar situacija yra nekontroliuojama - išvyksta tiek, kiek nori išvykti, o ne pagal kažkokius ekonominius ar socialinius rodiklius.
Kol yra žmonių Lietuvoje, tol potencialas (išvykimo) yra, o padaryti tyrimai rodo, kad potencialas ne tik, kad nemažėja, bet jis ir didėja.
Tai yra norinčiųjų išvykti procentas auga.
Mes darėme tyrimus 2008 m. ir 2010 m., tai iš tiesų yra išaugęs noras emigruoti ir kas liūdniausia, daugiausiai išaugęs noras emigruoti tarp jaunimo.
<..> 
Potencialus emigrantas darosi jaunesnis, išsilavinęs – visos gerosios savybės tenai ir susikaupia”, - Žinių radijui sakė A. Sipavičienė.
Pasak A. Sipavičienės, esant tokiai emigracijai, be imigrantų išsiversti greičiausiai nepavyks.
Ji teigia, kad net ir ekonomikos augimo laikotarpiu iš užsienio į Lietuvą gyventi grįžtančių lietuvių gausa pasigirti negalėjome, o sunkmečiu šis skaičius dar labiau sumenko.
O ir grįžta dabar dažniausiai tie, kurie yra priversti tą padaryti dėl to, kad neteko darbo ar pajamų.
„Labai dažnai grįžta ne tie, kurie norėtų grįžti, tie, kurie gali kažkuo labai prisidėti ekonomiškai, o tie, kurie priversti grįžti – prarado darbus, prarado visas savo pajamas.
<…> 
Daugelis šalių įvardina, kad reikia nustoti investuoti į utopiją ir reikia žiūrėti į realijas – be imigrantų mes greičiausiai neišsiversime”, - teigia A. Sipavičienė.
Gegutės maiša - informatikos metodas, padedantis išspręsti maišos funkcijų reikšmių susidūrimo, arba kolizijos problemą maišos lentelėje.
Pirmieji gegutės maišą aprašė Rasmus Pagh ir Flemming Friche Rodler 2001 m.
1 Idėja
2 Apibendrinimai
3 Kita
4 Taip pat žiūreti
5 Literatūra
Pagrindinė idėja - naudoti dvi maišos funkcijas, o ne vieną.
Kiekvienam raktui jos duoda dvi galimas vietas maišos lentelėje.
Rakto įterpimui naudojamas godusis algoritmas: naujas raktas yra įterpiamas vienoje iš dviejų galimų vietų.
Jei vieta nėra tuščia, jis išmeta toje vietoje buvusį raktą: išstumtas raktas keliauja į savo antrąją vietą, išmeta ten buvusį raktą ir t. t., kol kuris nors išmestasis raktas atranda laisvą vietą.
Priešingu atveju procesas užsitęsia be galo.
Pastaruoju atveju maišos lentelė yra perdaroma naudojant naujas maišos funkcijas.
Rakto paieška reikalauja peržiūrėti tik dvi vietas lentelėje, t. y. trunka konstantinį laiką.
Dauguma kitų maišos lentelės algoritmų gali neturėti konstantinio blogiausio atvejo rėžio rakto paieškai.
Taip pat galima parodyti, kad įterpimai vidutiniškai trunka konstantinį laiką, netgi atsižvelgiant į retkarčiais vykstančius lentelės perdarymus, vienintelis reikalavimas - kad lentelėje būtų užpildyta mažiau negu pusė vietų.
Gegutės maišos apibendrinimai naudoja daugiau nei dvi maišos funkcijas ir gali sėkmingai dirbti išnaudodami didesnę dalį maišos lentelės talpos, nors šiuo atveju šiek tiek sumažėja paieškos ir įterpimo greitis.
Trijų maišos funkcijų naudojimas leidžia apkrauti lentelę 91 %.
Kitas gegutės maišos apibendrinimas - naudoti daugiau negu vieną raktą "kibirėliui" (angl. bucket).
Naudojant 2 raktus "kibirėliui" leidžia panaudoti 80 % lentelės.
Gegutės maiša gali būti naudojama realizuojant duomenų struktūrą ekvivalenčią Blumo filtrui.
Metodas pavadintas pagal kai kurių rūšių gegučių elgesį: jų gegučiukai išsiritę išmeta kitus kiaušinius ar jauniklius iš lizdo.
Zukowski ir kiti parodė, kad gegutės maiša yra žymiai greitesnė nei grandininė maiša mažoms, liekančio podėlio (angl. cache - resident) maišos lentelėms naudojant šiuolaikinius procesorius.
K. Ross parodė, kad "sukibirintos" (angl. bucketized) gegutės maišos versijos (t. y., tos, kurios naudoja daugiau nei vieną raktą "kibirėliui") yra greitesnės nei tradiciniai metodai didelėms maišos lentelėms, kai lentelės apkrovimas didelis.
Deja, bet kol kas gegutės maiša lieka mažai žinoma už mokslinės visuomenės ribų.
Genetiniai algoritmai (GA) – algoritmai, paremti biologijos žiniomis apie gyvybės evoliuciją.
GA yra tam tikra evoliucinių algoritmų klasė, naudojanti gamtoje egzistuojančius gyvybės evoliucinius mechanizmus: paveldėjimą, mutaciją, natūraliąją atranką ir rekombinaciją.
Genetiniai algoritmai yra metodas analizuoti duomenis, jų dėka galima rasti apytikslį užduoties sprendimą.
Sprendimas randamas naudojant evoliucinį ciklą, veikiantį gamtoje.
Genetiniai algoritmai tinka ne visur, tačiau jais galima rasti palyginti neblogus sprendinius užduočių, kurių tikslaus sprendimo algoritmai nežinomi.
GA yra priemonė kompiuteryje atkartoti tam tikros populiacijos (vad. chromosomomis) ir sprendimų kandidatų (vad. individais) evoliuciją, artėjant prie geriausio užduoties sprendimo.
Tradiciškai naudojami dvejetainis kodavimas, sudarytas iš 0 ir 1, tačiau galimas ir kitoks kodavimas.
Pasirinkus pradinę populiaciją, evoliucija prasideda nuo visiškai atsitiktinių kitimų.
Gavus naują populiacijos kartą (kandidatus) įvertinamas jos tinkamumas, atrenkamas tam tikras naujos kartos individų skaičius, pagal atrankos kriterijų.
Atrinktieji individai pakeičiami darant mutacijas arba rekombinacijas ir sukuriama nauja populiacija.
Vėliau viskas kartojama, atrenkant naujus tinkamiausius individus, sukuriant naują populiaciją.
Ciklas kartojamas, kol gaunamas užduotį tenkinantis sprendimą.
Ciklo pradžia: Pagal atrankos kriterijų įvertinamas tam tikros dydžio populiacijos individų tinkamumas; Atrenkami geriausi kandidatai, iš kurių palikuonių bus sudaryta naujoji populiacija; Atliekama reprodukcija, daromi pakeitimai (mutacijos ir rekombinacijos), gaunama nauja populiacija; Ciklas kartojamas, jeigu netenkinama nutraukimo sąlyga.
Genetiniai algoritmai kilo studijuojant ląstelių mechanizmą.
Tyrimus vykdė John Holland vadovaujama grupė iš JAV Mičigano universiteto.
Apie 1985-sius Ilinojaus universitete įvyko Pirmoji tarptautinė konferencija skirta genetiniams algoritmams, iki tol genetinių algoritmų tyrimai buvo daugiausia tik teoriniai.
Augant akademiniam susidomėjimui bei vystantis kompiuterijai atsirado galimybė praktiniam genetinių algoritmų įgyvendinimui.
1989 m. JAV laikraštis The New York Times išspausdino rašytojo John Markoff straipsnį apie pirmą komercinę genetinį algoritmą naudojančią programą Evolver. 
Vėliau atsirado įvairios kompiuterinės programos skirtos įvairioms sritims.
Dabartiniu metu programas naudojančias genetinius algoritmus naudoja didžioji dalis Fortune 500 kompanijų, išspręsti tvarkaraščių, duomenų talpinimo, biudžeto paskirstymo ir kitas svarbias užduotis, kur galima pritaikyti kombinatorinį optimizavimą.
Ypatingai tinkamos genetinių algoritmų panaudojimui užduotys yra tvarkaraščių ir grafikų sudarymas, todėl daugybė šios srities programinės įrangos paketų yra paremta genetiniais algoritmais.
Genetiniai algoritmai naudojami inžinerijoje bei spręsti globalias optimizavimo problemas.
Genetiniai algoritmai panaudojami ir ten, kur tradiciniai laiptiniai algoritmai (angl. hill climbing algorithms) gali užstrigti.
Genetiniai algoritmai gali būti naudojami ten, kur užduoties struktūra ganėtinai sudėtinga, dėl rekombinacijos jie nuo minimumo gali judėti toliau link teisingo sprendinio, ko nesugeba laiptiniai algoritmai.
Pritaikymo sritys yra labai įvairios ir ne tik tos, kurios buvo paminėtos prieš tai buvusiame skyrelyje.
Pateikiama tik dalis dabar egzistuojančių pritaikymų, kadangi jų tikrai daug, GA sparčiai vystosi ir yra pritaikomi naujose srityse.
GA panaudojimui ieškant užduoties sprendimo reikalingi du pagrindiniai elementai: tinkama pradinė duomenų struktūra ir atrankos kriterijus.
Algoritmui paprastai reikia, jog uždavinio sprendimas galėtų būti pateikiamas kaip duomenų struktūra, kad būtų galima nesunkiai kurti šios struktūros pakeistas kopijas.
Antrasis elementas tam tikras atrankos metodas – funkcija, aprašanti atrankos kriterijų.
Jos dėka galima taikyti kiekybinius atrankos kriterijus, atrenkant geresnius ir blogesnius sprendinius.
Pavyzdžiui, užduotis yra kuo didesnę masę sutalpinti į krepšį, jo nesuplėšius.
Sprendimas gali būti vaizduojamas kaip bitų eilutė, kur kiekvienas bitas reiškia atskirą krovinį (turintį savo masę), o bito reikšmė (0 arba 1) reiškia buvo krovinys įdėtas į krepšį ar ne.
Sprendimo tinkamumą parodo gauta bendra masė.
Kuo didesnė masė gaunama susumavus visas įdėtų krovinių mases, tuo tinkamesnis sprendimas.
Pradžioje daug individualių sprendimų yra atsitiktinai generuojami suformuojant atsitiktinę pradinę populiaciją.
Populiacijos dydis pasirenkamas pagal užduoties sudėtingumą.
Dažniausiai populiaciją sudaro keletas šimtų ar net tūkstančių galimų sprendimų.
Tradiciškai populiacija generuojama atsitiktinai, apimant didelį sprendinių paieškos diapazoną.
Kartais nubrėžiamos tam tikros ribos, kuriose sprendinys tikėtinai turėtų būti, tokiu būdu sutrumpinamas paieškos laikas.
Iš populiacijos atrenkama dalis tinkamiausių sprendinių (sėkmingiausių „palikuonių“), iš kurių bus kuriama naujoji populiacija.
Atrankos kriterijų aprašo tinkamumo funkcija, kuri ir lemia atranką.
Dažniausiai taikomas metodas, kai iš visos populiacijos atrenkami labiausiai tinkami sprendiniai.
Tačiau yra ir kitas atrankos metodas, kurio metu yra vertinami tik atsitiktinai populiacijos sprendiniai.
Šis, antrasis metodas, yra mažiau efektyvus nei pirmasis, kadangi šiuo metodu tiksliausio sprendimo paieška trunka žymiai ilgiau.
Dauguma atrankos funkcijų yra tikimybinės ir sukurtos taip, kad atrinktų tinkamais ir nedidelę dalį sprendinių, kuri yra mažiau tinkama.
Tokiu būdu užtikrinimą, kad išliktų įvairovė ir išvengiama pirmalaikės konvergencijos bei nukrypimo į netinkamus sprendinius.
Dažniausi ir daugiausiai išstudijuoti atrankos metodai: ruletės ir turnyrinė atranka.
Ignoruojantis įprastą eigą, tačiau labai efektyvus yra variantas, kai konstruojant naują populiaciją, leidžiama keliems sėkmingiausiems organizmams (sprendiniams) pereiti į naują populiacijai visai nepakitus.
Ši strategija vadinama elito atranka (angl. elitist selection).
Antrosios ir kitų populiacijų kūrimą sudaro genetinių mechanizmų: rekombinacijos ir mutacijos – pritaikymas.
Rekombinaciją ir mutacija yra biologinių mechanizmų analogai.
Kiekvieno naujo sprendinio sukūrimui iš populiacijos imama pora sprendinių „tėvų“, kurie sukryžminami ir mutacijos ar rekombinacijos būdu gaunamas sprendinys „vaikas“.
Toliau imama kita „tėvų“ pora ir vėl sukuriamas „vaikas“ ir taip tęsiama kol pasiekiamas tam tikras naujos kartos individų skaičius, sukuriama pilna nauja sprendinių populiacija.
Galiausiai po šių procesų naująsias kartas sudarys individai, kurių chromosomos (sandara) yra visiškai skirtinga nei pradinės populiacijos.
Bendras populiacijos tinkamumo vidurkis taip pat pakils, kadangi išliks tik geriausi individai (sprendiniai) ir dalis mažiau tinkamų individų (priežastys paminėtos prieš tai skyriuje „Atranka“.)
Mutacija yra būdas genetiniuose algoritmuose išlaikyti genetinę įvairovę.
Mutacija naudojama GA yra biologinės mutacijos analogas, kadangi jos mechanizmas buvo kuriamas pagal biologinę mutaciją.
Mutacijos padeda išvengti populiacijos chromosomų supanašėjimo (lokalaus konvergavimo), o tai vestų į evoliucijos sulėtėjimą ar net visišką stagnaciją.
Tai taip pat paaiškina, kodėl GA sistemos vengia naudoti tokį atrinkimo būdą, kai atrenkami vien tik geriausi.
Klasikinį mutacijų operatoriaus veikimą sudaro atsitiktinai generuojami skaičiai, kurie nurodo įvyks ar neįvyks mutaciją tam tikrai duomenų daliai.
Rekombinacija yra būdas genetiniuose algoritmuose perteikti vienos chromosomos ar kelių chromosomų sandarą į kitą kartą.
Ji yra biologinės rekombinacijos analogas, kadangi būtent biologiniu procesu ir paremta.
Yra nemažai rekombinacijos būdų, kurie skirtingai perteikia biologinės rekombinacijos esmę: Rekombinacija naudojant 1 tašką Su vienu rekombinacijos tašku.
Pasirenkamas rekombinacijos taškas tėvų duomenyse.
Vėliau visi „tėvų“ (pav. parents) duomenys, buvę už taško, apkeičiami vietomis.
Rezultatas – „vaikai“ (pav. Children), kurie turi dalį vieno ir kito tėvo (genetinių) duomenų.
Rekombinacija naudojant 2 taškus Su dviem rekombinacijos taškais.
Pasirenkami du rekombinacijos taškai tėvų duomenyse.
Vėliau visi „tėvų“ duomenys, esantys tarp šių taškų sukeičiami vietomis.
Rezultatas – „vaikai“, kurie turi dalį vieno ir kito tėvo duomenų.
„Pjaustymas“ – rekombinavimo technika, kai keičiamas „vaikų“ duomenų ilgis.
Skirtumas nuo ankščiau minėtų technikų yra tas, kad čia tėvų duomenyse pasirenkami taškai skirtingose vietose.
Vienoda ir pusiau vienoda rekombinacija.
Abiejų technikų atvejais „tėvų“ duomenų pagrindu sukuriami du nauji „vaikai“.
Pirmuoju atveju „tėvų“ duomenys sulyginami tarpusavyje ir sukeičiami vietomis su 50 proc. tikimybe.
Pusiau vienodos rekombinacijos atveju sukeičiama vietomis pusė nesutampančių tėvų duomenų.
Bendras sprendinių evoliucijos procesas yra cikliškai kartojamas kol pasiekiama nutraukimo sąlyga.
Dažniausios nutraukimo sąlygos: Sprendinys tenkina minimalų kriterijų; Pasiektas nustatytas generacijų skaičius; Tam skirtas biudžetas (laikas/pinigai) išnaudotas; Pasiekta stabili būsena, kai nėra gaunama geresnių sprendinių; Rankinis sustabdymas, atliekama rezultatų patikrinimas; Aukščiau minėtų priežasčių kombinacijos.
Yra keletas pagrindinių stebėjimų susijusių su GA. 
Dauguma GA problemų kyla dėl didelio jų sudėtingumo.
GA gali turėti tendenciją konverguoti link lokalaus (riboto) sprendimo, vietoje globalaus (visa apimančio) tinkamiausio sprendimo.
Šios problemos tikėtinumas priklauso nuo architektūrinės tinkamumo formos.
Tam tikrų problemų sprendimai lengviau krypsta link globalaus sprendinio, kitoms funkcijos lengviau rasti vietinį tinkamiausią sprendinį.
Ją sumažinti ar net visai išspręsti gali skirtingos atrankos funkcijos, arba metodai naudojami išlaikyti kuo įvairiapusiškesnę sprendinių populiaciją.
Sunkumų iškyla dirbant su dinaminiais duomenų rinkiniais, kai genomai pradeda anksti konverguoti, tokiu būdu nelieka reikalingų duomenų, iš jų sekančių sprendinių kūrimui.
Šiai problema spręsti variantai: galima padidinti genetinį įvairumą, tokiu būdu bus išvengta ankstyvos konvergencijos, galima padidinti mutacijos stiprumą, sukeliant vadinamas hipermutacijas (tačiau nukenčia kokybė), galima retkarčiais įtraukti visiškai naujus, atsitiktinai generuotus, genų fondo elementus (vad. atsitiktiniais imigrantais), naujausi tyrimai parodė preadaptacijos teikiama naudą sprendžiant šią problemą.
Atranka yra pats svarbiausias veiksnys, tačiau yra dvi vyraujančios nuomonės dėl to kas svarbiau mutacija ar rekombinacija.
Rekombinaciją palaikantieji teigia, kad ji svarbiausia, o mutacija tik užtikrinanti, kad nebūtų prarastas sprendimo potencialas.
Kiti teigia, kad rekombinacija reikalinga tik tam, kad paskleistų naujoves, sukurtas mutacijų.
Ir tam kad, nepastoviose populiacijose rekombinacija yra tapati didelei mutacijai (kuri dažniausiai būna katastrofiška).
Dažniausiai GA greitai lokalizuoja gerą sprendimą, net ir sudėtinguose paieškos srities.
Specifinėms optimizavimo užduotims, paprastesni optimizavimo algoritmai gali rasti geresni sprendimą nei genetiniai algoritmai, jeigu būtų duotas tas pats skaičiavimams laikas.
GA naudotojai gali pamėginti papildomai naudoti kitus algoritmus, kadangi GA negali efektyviai spręsti tų užduočių, kur negalima nustatyti, kuris variantas yra geresnis ar blogesnis, todėl negali konverguoti link tam tikro geriausio sprendimo.
Visoms mašinoms (programoms), kurios ieško užduočių sprendimų yra būtina teisingai suderinti parametrus, būtinus geram sprendimo paieškos veikimui, atsižvelgiant į užduoties sudėtingumą ir tipą.
Reikia suderinti šiuos parametrus: mutacijos parametrą (tikimybę, dydį), rekombinacijos parametrą (tikimybę, dydį), populiacijos dydį.
Pernelyg mažas mutacijų dažnumas gali vesti link genetinio dreifo ar pirmalaikės konvergencijos į lokalų sprendinį.
Jei mutacijų parametras yra per didelis, gali vesti link gerų sprendimų praradimų.
Yra mėginama nustatyti šiuos rėžius, tačiau kol kas tai daroma tik teoriškai.
Kitas nemažiau svarbus veiksnys yra atrankos funkcijos greitis ir efektyvumas, nuo to priklauso algoritmo darbas.
Siekiama, kad atrankos funkcijos greitis ir efektyvumas būtų kuo didesni.
Paprasčiausias algoritmo duomenų struktūros variantas, kai kiekvieną chromosomą išreiškiama bitų eilute.
Dažnai parametrai užrašomi integer (sveikaisiais) tipo skaičiais, tačiau galima juos užrašyti ir real (slankiojančio kablelio, dešimtainiai ir kt.) tipo skaičiais.
Algoritmo pagrindas yra mutacijos ir rekombinacijos mechanizmai atliekami bitų lygyje.
Kiti duomenų struktūros variantai: chromosoma yra žymima skaičių sąrašu, kuris indeksuojamas instrukcijų lentelėje, taškais susietais su sąrašu, objektais ir kitomis duomenų struktūromis.
Rekombinacija ir mutacija atliekamos taip, kad būtų paisoma duomenų struktūros elementų ribų.
Daugumai duomenų tipų galima sukurti specifinius operatorius.
Skirtingi chromosomų duomenų tipai veikia nevienodai sprendžiant skirtingų sričių užduotis.
Kai bitų eilutės naudoja integer tipo duomenis, dažnai naudojamas Grėjaus kodavimas (ang. Gray coding) – specifinis dvejetainio kodo išdėstymas.
Šiuo kodavimu lengvai padaromi maži pakeitimai, sukelti mutacijų ir rekombinacijų.
Tai taip pat padeda išvengti pirmalaikio konvergavimo, kai turėtų įvykti tuo pat metu daugybė mutacijų (ar rekombinacijų), kad būtų pasiektas pokytis link geresnio sprendimo radimo.
Kiti būdai siejami su masyvais, naudojančiais real tipo skaičius, kuriais išreiškiama chromosoma.
Teoriškai turėtų būti, kad kuo mažesnis alfabetas, tuo geresnis veikimas ir rezultatas, tačiau iš tikrųjų yra atvirkščiai, kadangi geriausi rezultatai gaunami naudojant būtent real tipo chromosomas.
Paralelinis GA įgyvendinimo gali būti du variantai.
Prastai padarytas paralelinis genetinis algoritmas apima populiacijas, esančias kiekviename kompiuterio taške ir migraciją tarp jų.
Gerai padarytas paralelinis genetinis algoritmas apima individą kiekviename procesoriaus taške, kuris sąveikauja su kitais „kaimyniniais“ individais, pasirinkdamas ir daugindamasis.
Kiti variantai kai GA naudojamas tinklinio optimizavimo užduotims prideda papildomas laiko ar netvarkos priklausomybes atrankos funkcijoje.
Genetinis programavimas (angl. Genetic programming) – naudojamas medžio tipo duomenų struktūrose, vaizduojant kompiuterio programų adaptaciją, vietoje sąrašo ar masyvo, kurį dažniausiai naudoja genetiniai algoritmai.
Genetinio programavimo algoritmai dažniausiai reikalauja ilgesnio veikimo laiko, tačiau jų didesnis galingumas.
Jie gali būti pritaikomi spręsti tuos uždavinius, kuriuos spręsti sunkiai pavyksta su genetiniais algoritmais.
Sąveikaujantys genetiniai algoritmai (angl. Interactive genetic algorithms) – genetiniai algoritmai, kurie naudoja žmogaus įvertinimą.
Jie naudojami srityse, kur sunku aprašyti atrankos funkciją.
Pavyzdžiui, evoliucionuojantys vaizdai, muzika, kitos meninės formos, kurios priklauso nuo naudotojų estetinio pasirinkimo.
Simulated annealing (SA) – siejami su globaliais optimizavimo metodais, kurie keliauja paieškos erdve, bandydami įvairias mutacijas ir individualius sprendimus.
Priimama ta mutacija kuri padidina veikimo efektyvumą.
Mutacija, kuri mažina efektyvumą priimama tikimybiškai priklausomai nuo tinkamumo pasiskirstymo, dažniausiai mažinant temperatūros parametrą.
Egzistuoja skirtingi prioritetų vystymo keliai: pagal vieną siekiama suvartoti kuo mažiau energijos, pagal kitą siekiama didžiausio sprendimo tinkamumo.
SA gali būti naudojami GA viduje, paprasčiausiai pradedama naudojant didesnį mutacijų dažnį, kuris vėliau pagal grafiką mažinamas.
Tabu tyrimai (angl. Tabu search, (TS)) – panašūs į SA, abiejuose ieškoma sprendimo keliaujant paieškos erdve ir bandomos įvairios mutacijas bei individualūs sprendimai.
Kai tuo tarpu SA generuoja vieną mutavusį sprendimą, tuo tarpu TS generuoja daugybę mutavusių sprendinių, bet ima mažiausia tinkamumą (sveikumą) pademonstravusį sprendinį.
Tam kad būtų išvengta cikliškumo užtikrinama didesnė judėjimo laisvė sprendinių erdvėje.
Tabu sąrašą sudaro daliniai arba pilni sprendiniai.
Yra draudžiama imti sprendinį iš tabu sąrašo, kuris atnaujinamas vykstant sprendinio paieškai.
Skruzdėlių kolonijos optimizavimas (angl. Ant colony optimization) naudoja daug skruzdėlių (agentų), kurios keliauja sprendimų erdvėje ir ieško produktyviausių vietų.
Skruzdėlių kolonijos optimizavimas gali būti naudojamas spręsti uždaviniams, kurie nėra globalūs ar neturi naujausios informacijos, kurios reikia kitiems metodams, todėl gali būti pritaikytas ten kur kiti negali veikti.
Memetitinis algoritmas (angl. Memetic algorithm, MA) – terminas, kurį naudoja mokslininkai įvardindami gentinių algoritmus, kurie yra kombinuoti su kitomis lokalių paieškų formomis, tokiomis kaip SA. 
Kai kurie mokslininkai juos įvardija kaip genetinių algoritmų ir paralelinių genetinių algoritmų hibridus.
Memetiniai algoritmai yra efektyvesni už genetinius algoritmus ieškant sprendimo kai kuriose srityse.
Praėjusių metų pabaigoje  pagaliau perskaičiau A.Niffegenner “Keliautojo laiku žmona” (knyga man patiko, bet jos pabaiga – ne), tai pamačiusi knygyne jos naujausia knygą “Her Fearful Symmetry” iškart ją nusipirkau.
Ir nusivyliau… 
Pirmiausia iškart pasakau, jog internete žmonių nuomonės apie knygą yra dvejopos: arba skaitytojai ją tiesiog myli arba rauko nosį ir varto akis.
Aš, deja, priklausau tiems, kuriems knyga nepatiko.
Ir keisčiausia tai, jog A.Niffenegger turėjo galimybę parašyti superknygą, nes turėjo puikias ir įdomias sudėtines dalis.
Pirmiausia- jos rašymo stiliui priekaištų neturiu.
Tiek “Keliautojo laiku žmona”, tiek “Her Ferful Symmetry” skaitosi labai lengvai.
Tekstu slydau be jokių pastangų, puslapiai vertėsi greitai, skyriai keitė vienas kitą.
Čia autorė turi Dievo dovaną.
A.Niffenegger turi įdomių idėjų: pavyzdžiui pirmojoje knygoje puikiai išmąstyta keliavimo laiku idėja, o naujausioje knygoje ji bando sukurti gotišką pasaulį šiuolaikiniame Londone, kuriam egzistuoja vaiduokliai.
Autorė taip pat moka sukurti atmosferą- knygoje nuostabiai aprašytos Londono Highgate kapinės Londone, ir tie aprašymai sukuria įtaigius, tamsius kulisus knygos veiksmui.
Net ir knygos veikėjai yra įdomūs, nestandartiniai žmonės.
Na jei sudėtinės dalys yra tokios geros, tai kodėl knyga, mano akimis, nenusisekusi?
Šįkart smarkiai šlubuoja pati istorija.
“Keliautojo laiku žmonos” pasakojimas buvo detaliai išmąstytas, sudėliotas kruopščiai ir apgalvotai.
To labai labai trūko naujojoje A.Niffenegger knygoje.
Kai vienas knygos herojų priima makabrišką sprendimą, man, skaitytojai, jis atrodo absoliučiai nemotyvuotas, neapgalvotas ir kvailas.
Taip yra turbūt todėl, kad autorė, nors ir kuria įdomių žmonių paveikslus, nesugebėjo pilnai nupiešti ir aprašyti tos situacijos, kurioje buvo jos pagrindinia herojai.
1918 m. grįžo į Lietuvą, kurį laiką dirbo mokytoju Vilniuje.
Persikėlęs į Kauną, dirbo spaudos biure, 1920–1923 m. dienraščio „Lietuva“ redaktorius, rašė daug publicistinių straipsnių.
1921 m. išvyko į Miuncheno universitetą studijuoti slavistiką, teatro ir meno istorijas.
1924 m. apgynė disertaciją iš lietuvių tautosakos ir gavo filosofijos daktaro laipsnį.
Grįžęs į Lietuvą, dėstė Lietuvos universiteto Humanitarinių mokslų fakultete rusų literatūrą, pasaulinio teatro kursą, įsteigė teatro Seminarą, o kiek vėliau ir akademinę dramos studiją.
Greta universitetinio darbo skelbė spaudoje daug literatūros ir teatro kritikos straipsnių.
Nuo 1930 m. pasireiškė kaip dramų kūrėjas.
Tais metais paskelbus dramos konkursą Vytauto Didžiojo 500-ųjų metinių proga (prizas 10 tūkst. litų), parašė dramą „Milžino paunksmė“ ir būdamas tikras, kad laimės prizą, nusipirko automobilį.
Premijos jis negavo, todėl po to ilgai mokėjo skolas už mašiną.
1939 m. Humanitarinių mokslų fakultetui persikėlus į Vilnių, B. Sruoga tęsė universitetinį darbą.
Per 15 darbo metų paskelbė 14 grožinės ir mokslinės literatūros knygų.
1943 m. kovo 16 d. jis, kaip įkaitas, buvo vokiečių suimtas ir išvežtas į Štuthofo koncentracijos stovyklą prie Gdansko. 
Įspūdžiai stovykloje jį įkvėpė parašyti smarkiai nuo ankstesnių kūrinių besiskiriantį, ištisai juodojo humoro persmelktą „Dievų mišką“.
Iš stovyklos 1945 m. jį išlaisvino sovietinė armija ir parskraidino į Lietuvą. 
Čia jis dėstė Vilniaus universitete.
Palaidotas Rasų kapinėse.
Meninis filmas pagal atsiminimų knygą „Dievų miškas“ (rež. Algimantas Puipa).
Portretinis vokas (dail. Antanas R. Šakalis).
1956 m. Žaliakalnio Ramioji gatvė, kurioje rašytojas 1938 m. pasistatė namą, pavadinta B. Sruogos vardu.
1966 m. ant namo Žaliakalnyje (B. Sruogos g. 21) atidengta memorialinė lenta.
1975 m. namo vartai papuošti medyje išraižyta muziejaus iškaba su rašytojo bareljefu (skulpt. Bronius Petrauskas).
1967 m. skulpt. Petro Aleksandravičiaus pilko granito rašytojo biustas.
1980 m. skulpt. Petro Aleksandravičiaus metalinis bareljefas „Balys Sruoga“.
1988 m. Birštone buv. Draugystės gatvei suteiktas B. Sruogos vardas.
1996 m. pašto ženklas (dail. Aušrelė Ratkevičienė).
1997 m. skulpt. Giedriaus Plechavičiaus paminklinis rašytojo biustas Birštone.
2006 m. vasario 3 d. Žaliakalnyje (Žemuogių g. 6) atidengta atminimo lenta.
2009 m. iš 100 Lietuvos asmenybių, per tūkstantmetį labiausiai nusipelniusių Lietuvai, įamžintų Tado Gutausko granitinėje skulptūroje „Vienybės medis“, paminėtas ir Balys Sruoga.
Konsorciumas (lot. consors, -rtis = likimo brolis) – laikinas 2 ar daugiau teisiškai ir ekonomiškai savarankiškų ir tokiomis išliekančių bendrovių susivienijimas, siekiant kartu imtis bendro projekto, verslo, derėtis ar įgyvendinti sandorį; tokių įmonių grupė.
Skiriami: Emisijos konsorciumai Kreditiniai konsorciumai (žr. sindikuota paskola) Finansavimo konsorciumai.
Tarpusavio įsipareigojimai bei teisės įtvirtinamos konsorciumo sutartyje.
Kuo stambesnis ir svarbesnis projektas, kuo didesnė jo apimtis, tuo dažniau stengiamasi įforminti bendradarbiavimo veiklą dokumentuose.
Konsorciumo šalis – konsorta(s), konsorcinis partneris.
Ei, čia vėl aš.
Nieko tu neparašysi, jei tik lovoj sėdėsi, nebent ten kokia stebuklinga lova, bet kažkur kilimai stebuklingesni, jie tai visada kažkokie užburti, tik sukis, slėpkis kilimo ritinyje, išsivyniok kaip Kleopatra ir užkariauk Cezarį.
Su vonia irgi stebuklinga – viską tu užkariausi ir viską tu parašysi, jei vonioj gulėsi.
Per amžius amen gyvent noriu kokioj vonioj, makaronų pripiltoj, lyg sriuboj, kriaukleliuose.
Makaronai, kriauklės, kriauklės, makaronai.
Sriubos, vandenynai, vandenynai, sriubos.
Voniose geriausi karnavalai.
Per amžius amen gyvent noriu vonioj su vestuvine suknia ir šliūbinėm špilkom.
Per amžius amen gyvent noriu vonioj su tiuliais ir puantais.
Jei jau vonia liga, tai aš ja sergu.
Nerijaus Pečiūros pankai savo mylimąsias kviečia eiti dviese pasėdėt ant sofutės ir pavalgyti saldainių, o aš tai irgi pankė, tik karaliene karūnuota, tai aš siūlau karališkai apsirengti ir eiti dingti į vandenį.
Įsivaizduok, kaip man gražiai sekasi gyventi vonioje.
Čia diskanas, čia absoliutas, bembiai, makaronai ir Chopinas, čia kosmosas kvadratu, kosmosas kubu, čia absoliučiai tūsinamės.
Garbė Dionisui!
Vonios užburia protus ir jos greičiausiai transcendentinės prigimties, nes iš gyvenimo Paryžiuj aš ryškiausiai prisimenu vonias, ir iš ten tai Paryžius geriausiai matėsi, ir kas tose voniose galėjo matytis?
Eifelio ir nė prancūzų nesimatė, bet Paryžius taip plovė visas mano akis, kokias tik turiu, jaučiau neįtikėtiną pasitenkinimą tose vandenų orgijose, todėl jei man kas leistų rinktis, ar kelionė į Kilimandžarą, ar įsirengti vonią, įsirengčiau vonią, nes ją gali įsirengti taip, kad patirtum smagiausių potyrių ir valandų gyvenime, prisimaudyčiau, prisijuokčiau ir prisigyvenčiau ten iki Kilimandžaro.
Iš vaikystės irgi ryškiausiai prisimenu vonias.
Ir kas tose vaikystės voniose galėjo matytis?
Ką norėjau, tą ir galėjau, į vonią neškis ką tik sugalvoji – sumuštinių, žaislų, prisiskink rožių žiedų, dar žolių visokių, krūmų lapų prisirauk ir mesk į vonią, knygelių prisinešk, skaityk, laistyk, tai visai paskandink, atsiprašau ten visokių fėjų, kurias paskandinau.
Buvau toks Emilis iš Lionebergos, visą jį vonioj perskaičiau, du kartus skendo, du kartus džiūvo.
Aš ir dabar Emilis iš Lionebergos, miegu su skrybėle kiekvieną naktį jau ištisas tris savaites.
Mama kažkada man taip: eik susitvarkyk savo kambarį.
Aš jai taip: gerai, susitvarkysiu.
O viskas taip: aš sutvarkau vonią.
Jau seniai, matyt, buvau supratusi, kur tikrasis mano kambarys.
Vonioj net dovanas slėpdavau, kaip sakoma, visus vonios kampus laikiau.
Čia tai aš Napoleonas, vaikystės vonia – Šv. Onos bažnyčia ir aš noriu tą savo vaikystės vonią, Šv. Onos bažnyčią, į Vilnių ant delno atsinešti.
Visokiose voniose gyvenau, vonios kai kur vienutės, kur niekas netrukdo ir viena sau gali klausyti, žiūrėti į vonios fontanus, o kai kur vonia kaip salonas, į ją ateina močiutė, mama, sesė ir visos kalbasi, kaip šiandien buvo turguje ir kaip ten visokie senukai prekiauja sūriais, daržovėm ir dar kuo nors.
Jeigu ką, rašau pernelyg kaip Judita Vaičiūnaitė dabar apie tas vaikystės vonias, sentimentaliai, betrūktų, kad dar apie kokius kavinukus su pastoralėm pradėčiau rašyti.
Gerai, kad jokių kavinukų nebuvo.
Neeeee.
Voniose „kažkas vyksta“, vonios daug vaidina, tik užuolaidų užuolaidas su raštų raštais raukinių raukiniais ten kabink, tik kabink žvynines užuolaidas ir slėpk savo Queen’ines akis.
Jau vėl laikas be jokios sąžinės graužaties atsigulti į vonią ir mirkti ten penkias paras.
Prižadu, kad vonioj gulėdama visą knygą parašysiu.
Jūs žinot, koks crazy world tos vonios?
Žinot, kiek ten knygų parašoma, kiek knygų perskaitoma, paskandinama, kiek vyno ir dar bet ko išgeriama, kiek prisigeriama pieno gulint pieno vonioj, kiek estetinio ir visokio kitokio katarsio ten ištinka.
Žinot, kiek santuokų voniose įvyksta?
O kur dar tuoktis, jei ne vonioj, kur dar geresnė bažnyčia, jei ne vonioj, kur dar gražesnis miestas, kur dar geresnė biblioteka, teatras, kur dar geresnis kambarys vestuvėms ir visam gyvenimui ir kas dar geresnė chebra, jei ne jūs dviese.
Kitam pasimatymui nupirksiu pieno mūsų vonioms, viso labo bus rojus.
Bet su pienininko sūnum tai būtų gyvenimas koks kokybiškas, jokios praskiestos vonios, viskas tikra, iš ūkio.
Kaip aš noriu įsimylėti kokį pienininko sūnų, amžinai pieno, visiško pieno, neskiesto pieno voniose gulėčiau.
Ir jei jau apie vardų reikšmes, tai jie turbūt tikrai kažką lemia.
Nes jei būčiau Ugnė, kažin ar taip vonias mėgčiau, kasdien ugningai laužus ant stalų kurčiau.
Aš jau ir Akvilė būdama šaukiu, kad net iki Juodosios jūros – Vanduo!
Ugnis! Žemė! Dangus! – ir dar viską padegu, ir žemėm, dangum užverčiu – Hado genijus aš, bet jei turėtum mano draugę Ugnę, kuri šiek tiek prie meno, šiek tiek prie mįslių, šiek tiek prie moherinių megztinių ir Miami Beach, tai ir tu būtum tapęs piromanu, visur eitum ir viską padegtum, bet priprasti galima ir prie tokių laužų, ir prie moherinių megztinių, galima priprasti ir prie Akvilės vardo.
Akvilės vardas labai jau vandeningas, bet ne tik, nes lotyniškai aquila reiškia erelį.
Aš reiškiu erelį, vonioje besitaškantį.
Jei ką, aš jau daugiau berniukas nei mergaitė.
Jei ką, aš jau visiškai vyras, nes esė irgi vyrai dažniausiai rašo.
O vonios, kur mano gamtos jėgos?
Taip dvasinga buvo, nardžiau vandens statinėj, bet iš pačios statinės gelmės vėl išniro psichodelinės žirafos, tulpės ir jau ežėju, katėju, tulpėju, žirafėju.
Galvoj jau tikrai gyvena žirafa, kuri duodasi kanopom man į skalpą.
Ateik ir aš pribaigsiu tave savo žirafišku žvilgsniu.
Kuo čia dėta dvasia?
Čia zoologija ir floristika.
Čia Afroditės vonios, fejerverkai ir paplūdimiai, čia visi juokiasi, čia niekam ryt į darbą.
– Homo sapiens atsirado Afrikoje maždaug prieš 200 tūkst. metų.
Jeigu čia stotų koks nors vienas iš pirmųjų mūsų rūšies atstovų, ar jis nuo mūsų labai skirtųsi?
– Nelabai. Tik mūsų kūnai, taigi ir smegenys, šiek tiek mažesni.
Kadaise apskaičiavau, kad šiuolaikinio žmogaus veidas yra apie 12 proc. mažesnis negu seniausiųjų Homo sapiens.
Galimas daiktas, jis sumažėjo dėl mitybos: mažiau reikėjo kramtyti, todėl dideli žandikauliai tapo nebereikalingi.
– O kada atsirado skirtingos rasės?
– Labai neseniai, nes dar prieš 20 tūkst. metų jų tiesiog nebuvo – to laikotarpio žmonių liekanos labai panašios.
– Ir kokiam tipui atstovavo pirmieji Homo sapiens?
– Prieš 100 arba 20 tūkst. metų mes visi buvome afrikietiškos išvaizdos.
– Ar tai liudija, kad biologiniu požiūriu rasiniai skirtumai mažai reikšmingi?
– Taip. Vienas iš būdingiausių mūsų rūšies bruožų yra labai didelis visų jos atstovų biologinis panašumas.
Pavyzdžiui, įsivaizduokime, kad žūva visa žmonija, išskyrus Lenkijos gyventojus.
Jų užtektų beveik visai žmonijos genetinei įvairovei išsaugoti.
– Kaip tai paaiškinti?
– Visi mes esame kilę iš labai mažos žmonių populiacijos.
Tai skiria mus nuo šimpanzių – viena jų grupė išsaugotų tik 30 proc. savo rūšies genetinės įvairovės.
Žmonės šiuo požiūriu tikrai išskirtiniai.
– Daugelis mokslininkų kelia sau klausimą: kaip toliau vyks Homo sapiens evoliucija.
Kai kurie jų mano, kad evoliucija sustojo, o kiti priešingai: kad per pastaruosius 10 tūkst. metų ji radikaliai pagreitėjo.
Kurie iš jų teisūs?
– Evoliucija reiškia pokyčius per tam tikrą laiką.
Tai labai platus apibrėžimas, užtat visi jam pritaria.
Todėl atsakymas į klausimą, ar toliau evoliucionuojame, skamba: be abejo, taip.
Juk kiekvienoje kartoje atsiranda naujų genų mutacijų.
– Tačiau dėl civilizacijos plėtros nustojo veikti natūralioji atranka, labai svarbus evoliucijos mechanizmas, kuris vienas mutacijas skatina, o kitas pašalina.
Kai kurie mokslininkai, tarp jų ir prof. Steve’as Jonesas, garsus britų genetikas ir mokslo populiarintojas, teigia, kad mes atsitvėrėme nuo gamtos apsauginiu skydu, daugiausia pasitelkdami mediciną.
– Iš tiesų, diskusijoje apie evoliucijos tąsą daugiausia dėmesio skiriama natūraliosios atrankos veikimui – ar šis mechanizmas tebeveikia?
Atsakymas: tai priklauso nuo to, kokį laikotarpį nagrinėjame.
Kalbant apie pastaruosius keletą tūkstančių metų, galima pateikti tokį mutacijos pavyzdį: Azijos populiacijos atstovams gerokai sumažėjo specifinių prakaito liaukų, vadinamų apokrininėmis, kurios suaktyvėja veikiant emocijoms.
Atrodo, kad šių liaukų sumažėjimas yra natūraliosios atrankos rezultatas.
Kita vertus, nelengva atsakyti į klausimą, ar šis veiksnys vis dar stiprus ir dabar.
Tai, apie ką kalba Steve’as Jonesas – t. y. medicinos ir technologijų plėtra – vyksta labai trumpą laiką, apima tik keleto pastarųjų kartų gyvenimą.
O kadangi niekas nėra matavęs natūraliosios atrankos poveikio per tokį trumpą laiką, neturime jokio supratimo, kas vyksta dabar.
– Bet ar sutinkate, kad natūralioji atranka visgi labai susilpnėjo?
– Sunku tai paneigti, bent jau kalbant apie turtingas Vakarų visuomenes.
Tačiau likusi pasaulio dalis vis dar patiria natūraliosios atrankos spaudimą.
– Ar natūraliosios atrankos veiksnys gali būti ligos?
– Žinoma, gali, ir ne tik silpnai išsivysčiusiose šalyse.
Įsivaizduokite, kad gripas greitai mutuoja ir atsiranda labai stiprus virusas – tikrai atsiras grupė žmonių, turinčių genų mutaciją, padidinančią atsparumą, ir išliks tik jie.
– Bet mes juk turime vakciną.
– Ji suveikia ne visiems, ir valdžia ne visada tinkamai ją paskirsto.
Kilus didelei epidemijai natūralioji atranka pradės veikti visu pajėgumu.
– Šiais metais du amerikiečių mokslininkai, Henry Harpendingas ir Gregory Cochranas, išleido knygą pavadinimu „10 000 sprogimo metų.
Kaip civilizacija pagreitino žmogaus evoliuciją“ („10 000 Year Explosion. How Civilization Accelerated Human Evolution“). 
Jų požiūris visiškai kitoks negu Steve’o Joneso.
Pasak jų, medžiotojų-rinkėjų perėjimas prie žemdirbystės sukėlė genetinių pokyčių – pavyzdžiui, jie prisitaikė virškinti pieną.
– Žinau šią knygą, tačiau manau, kad joje pateikiamas veikiau mokslinių pasakojimų rinkinys, o ne argumentuota teorija.
Be abejo, mūsų genomas evoliucionavo, kai kurios jo dalys net intensyviai, tačiau šioje knygoje man trūksta įrodymų, kad tai buvo susiję su žemdirbyste.
– Knygos autoriai savo tezei paremti pasitelkia ir Europos žydų istoriją.
Jų nuomone, sąlygos, kokiomis jie gyveno viduramžių Europoje, favoritais padarė didesnio intelekto šios tautos atstovus.
Todėl per tūkstantį metų žydų intelekto koeficientas išaugo vidutiniškai iki 112–115 taškų, keliolika taškų viršydamas kitų europiečių intelekto koeficientą.
Pasak jų, kaip tik todėl finansų ir mokslo elite žydų neproporcingai daug.
Ar tai iš tiesų galėjo sukelti atrankos spaudimas?
– Nemanau. 
Ši hipotezė yra prastai pagrįsta ir labai prieštaringa.
– Kalbėjome apie plika akimi nepastebimus žmogaus genomo pokyčius, tokius kaip gebėjimas virškinti pieną.
O kaip su akivaizdesnėmis modifikacijomis?
Šiuo metu masinėje vaizduotėje paplito ateities žmogaus kaip didžiagalvio, rachitiško padaro įvaizdis.
Ar kada nors gims Homo sapientissimus?
– Tai jau visiškos nesąmonės.
Žmonės tiesiog kala pinigą rašinėdami tokias mokslinės fantastikos istorijėles, neturinčias jokios mokslinės vertės.
– Neįmanoma nuspėti, kokia kryptimi evoliucionuosime?
– Evoliucinė biologija nėra prognostinė disciplina.
Mes kuriame hipotezes, kas vyko praeityje, o pasakyti, kas bus ateityje, nesame pajėgūs.
Dėl paprastos priežasties – yra daug veiksnių, darančių poveikį evoliucijos procesui.
Įsivaizduokime, kad kyla didžiulė krizė: sugriūva visa pasaulio ekonomika, visuotinis atšilimas sukelia tragiškų pasekmių, Afrikoje siaučia ligos, o žmonės pradeda kovoti dėl geriamo vandens išteklių.
Trys ketvirtadaliai iš mūsų rūšies atstovų miršta.
Taip tikrai gali atsitikti.
Kas pereis per karų, ligų, bado filtrą?
Kokios savybės leis vieniems ištverti tą pragarą, kai kiti žus?
Geresnė imuninė sistema, geresnis gebėjimas kaupti energiją riebalų pavidalu, o gal kokios nors kitos?
Tai grynos spekuliacijos, mes negalime to numatyti.
– Daug kalbame apie natūraliąją atranką, bet jau Darwinas įžvelgė dar vieną svarbų evoliucijos mechanizmą – seksualinę atranką, kai vienos lyties preferencijos lemia kitos lyties bruožus.
Standartinis pavyzdys yra povų uodega.
Gal ir šiandien seksualinė atranka veikia tarp žmonių, darydama įtaką vyrų ir moterų savybėms?
– Šis mechanizmas tikrai yra svarbus evoliucijos procesui.
Tačiau dažnai sunku nuspręsti, ar tam tikras organizmo požymis yra adaptacija, kilusi iš, pavyzdžiui, patelių nuostatų ar atsiradusi dėl prisitaikymo prie aplinkos sąlygų.
Pateiksiu pavyzdį: iš kur kilo žmogaus smakras?
Jokia kita žmonių rūšis, net neandertaliečiai, jo neturi.
Visos hipotezės, kurios teigė, kad smakras padeda tarti garsus ar kramtyti maistą, buvo paneigtos.
Vienintelis likęs galimas paaiškinimas yra seksualinė atranka – moterys rinkosi patinus su smakrais.
Skamba įtikinamai, bet kaip tai įrodyti?
Taip pat nustatyta, kad žmonės turi įgimtą polinkį rinktis partnerius simetriškais veidais.
Problema ta, kad niekas nerado genetinių simetriškumo pagrindų.
Ir atminkime, kad ir natūralioji, ir seksualinė atranka veikia tik tuos požymius, kuriuos galime paveldėti.
– O ką manote apie tezę, kad mūsų rūšis genetiškai degraduoja?
– Jeigu natūralioji atranka veikia mažiau arba iš viso nebeveikia, vadinasi, atsiranda daugiau mutacijų, taip pat ir negatyvių, nes jos neeliminuojamos.
Ar tai lemia, kad žmonės tampa mažiau prisitaikę?
Prisitaikymas yra klausimas apie aplinką: ar gebame išgyventi ir daugintis savo specifinėje aplinkoje?
Atrodo, kad viskas gerai – mes gyvename ilgiau, turime daugiau vaikų.
Remiantis darvinistiniu požiūriu, tvarkėmės ne blogiau nei mūsų protėviai.
– Šie jūsų žodžiai šiek tiek prieštarauja tam, ką girdėjau vienoje iš jūsų paskaitų – sakėte, kad mūsų rūšis laikosi vis prasčiau.
Jūs net vartojote terminą „disevoliucija“.
– Kalbėdamas apie tai, kad neblogai tvarkėmės kaip rūšis, sąmoningai pavartojau būtąjį laiką.
Kodėl?
Nes sparčiai kinta aplinka, kurioje gyvename.
Nesame būtybės, kurios evoliucijos procese prisitaikė gyventi technologizuotame, postindustriniame pasaulyje.
Pavyzdžiui, evoliucija mus aprūpino natūraliu polinkiu kaupti energiją, ir pasaulyje, kuriame gausu kaloringo maisto, jis atsisuka prieš mus.
Ir tingumą galima vertinti evoliuciniu požiūriu – kaip noras taupyti energiją, kai nėra būtinybės ją eikvoti, kadaise jis buvo naudingas.
Tačiau dabar, kai mūsų organizmas turi energijos perteklių, tingumas tapo žalingas.
Mano tėvų kartoje nebuvo tiek daug antsvorio turinčių žmonių.
Net aš nepamenu tokių vaizdų, kuriuos dabar matau daugelyje JAV oro uostų – vis daugiau siaubingai nutukusių žmonių, beveik luošių.
Šiandien du trečdaliai amerikiečių turi antsvorio ir tai problema ne tik mano šalyje – nutukusių žmonių, regis, taip pat daugėja Europoje, Pietų Amerikoje ir Azijoje. 
Taigi tai pasaulinis reiškinys.
Mūsų kūnai neprisitaikę prie sąlygų, kuriomis šiandien gyvename, todėl tampame ligota rūšimi, ir aš tai vadinu disevoliucija.
Be to, mes kovojame su šia liga arba, veikiau, ligomis, pasitelkdami beviltišką būdą.
Milžiniškus pinigus išleidžiame pasekmėms, o ne priežastims gydyti.
Kadangi nutukimas, plokščiapėdystė, II tipo diabetas, osteoporozė, kai kurios vėžio ligos – tai padariniai.
Dar prieš keletą kartų šios ligos buvo nežinomos arba labai retos.
Dabar ieškome nutukimo genų ir bandome pagaminti tabletes, kuriomis galėtume jį gydyti.
Bet pasikeitė ne mūsų genai, pasikeitė aplinka.
– Kodėl sutelkiame dėmesį tik į pasekmes?
– Nes žmonėms atrodo, kad evoliucionizmas nepadės išspręsti šiuolaikinio pasaulio problemų.
O juk jos yra kaip tik evoliucinės kilmės.
Biologijos mokslas apskritai neturi prasmės, jeigu nepaisome evoliucinio konteksto.
Tačiau evoliucijos biologas negaus iš Nacionalinio sveikatos instituto pinigų, pavyzdžiui, plokščiapėdystei tirti.
Tokia padėtis sukelia atitinkamas pasekmes – daugelyje JAV universitetų galima gauti biologijos magistro laipsnį nelankant fiziologijos paskaitų.
Studentų dėmesys neperžengia genų ir ląstelių lygmens, nes jie nori dirbti srityse, kurioms skiriama daug pinigų.
Ar genai susiję su ligomis?
Žinoma.
Bet kuo labiau sutelkiame dėmesį į genus, tuo labiau ignoruojame svarbesnį dalyką: mūsų kaip rūšies genetinį paveldą, kaip šie genai veikia aplinkoje, kurioje gyvename.
Atsakymus į šiuos klausimus gali pateikti tik evoliucinė anatomija ir fiziologija.
Jų dėka aš žinau, kaip gydyti plokščiapėdystę.
– Ir kaip?
– Nereikia avėti jokių specialių korekcinių batų, tiesiog reikia vaikščioti basam.
Tai vaistai nuo plokščiapėdystės, ir aš galiu paaiškinti, kodėl ir kaip jie veikia.
Pirmiausia turime duomenų, kurie aiškiai byloja, kad basomis vaikščiojančių žmonių pėdos sveikesnės, kitaip veikia jų raumenys.
O dėl batų, kuriuos avime, pėda tampa silpnesnė.
Avėti kietą apavą mums atrodo normalu, bet tai naujas išradimas.
Labai patogus, bet nesveikas.
Todėl bandau priprasti dažnai vaikščioti ir bėgioti basomis.
– Net žiemą?
– Galima avėti „Vibram“ penkiapirščiais batais.
Tai tokios pirštinės kojoms.
Pirmieji juos ėmė naudoti banglentininkai, šiandien jie vis labiau populiarėja tarp bėgikų.
– Taigi jūsų receptas, kaip spręsti šiuolaikinės žmonijos bėdas, – keisti gyvenimo būdą?
– Neturime kitos išeities.
Turime būti fiziškai aktyvūs.
Žinote, kokios dvi populiariausios sporto šakos JAV?
Amerikietiškasis futbolas ir beisbolas.
Daugelis profesionalių žaidėjų turi antsvorio, nes šios sporto disciplinos ne tokios kaip futbolas, kuriuo užsiimant reikia turėti puikią sportinę formą ir daug bėgioti.
Ir sunku pakeisti tokią padėtį, nes beisbolas ir amerikietiškasis futbolas tapo Amerikos kultūros dalimi.
Jums, europiečiams, pasisekė, kad taip mylite futbolą.
– Jūs teigiate, kad bėgioti ypač svarbu.
Kodėl?
– Nes bėgiojimas pakeitė žmogaus evoliucijos eigą.
– Jūsų kolega Richardas Wranghamas tvirtina, kad iš beždžionės žmogų padarė veikiau ugnis.
– Sutinku, kad maisto gaminimas suvaidino didžiulį vaidmenį.
Tačiau bėgiojimas buvo pirmoji revoliucinių pokyčių priežastis.
Richardo teorija nepaaiškina, pavyzdžiui, kodėl mūsų protėviai prieš 2 milijonus metų tapo ilgakojai.
Be to, kas sunkiau – sumedžioti grobį ar jį iškepti?
Ar žinote, kada buvo išrastas lankas ir strėlės?
Prieš 200–300 tūkst. metų.
Taigi beveik 2 milijonus metų žmonės turėjo medžioti pasitelkdami tik nusmailintas ietis.
Jeigu duočiau jums ietį ir liepčiau sumedžioti Afrikos lygumose antilopę kudu, jums nieko neišeitų.
Yra tik vienas būdas – vaikytis antilopę daugelį mylių, kol ji gaus šilumos smūgį.
Ir tai ne taip jau sunku.
Net ir šiandien taip daro medžiotojų-rinkėjų gentys Afrikoje.
Todėl bėgiojimas geriausiai paaiškina, kodėl mūsų kūnai įgavo esamas biologines savybes.
Maisto gaminimas pradėjo vaidinti labai svarbų vaidmenį, bet vėliau.
– Kokį tai turi ryšį su nūdien gyvenančiais žmonėmis?
– Kadangi esame gimę bėgioti, norėdami išsaugoti savo kūnus sveikus, turime tai daryti.
– Kadangi mūsų kūnai taip nepritaikyti aplinkai, kurią patys sukūrėme, gal vieną dieną turėtume atsisakyti savo biologinio apvalkalo?
Idėja perkelti informaciją iš žmogaus smegenų į kitą laikmeną, pavyzdžiui, naujos kartos silicio lustą, jau nebeskamba kaip gryna mokslinė fantastika.
– Tik bėda, kad tokių sumanymų autoriai mūsų kūną ir protą suvokia kaip atskirus.
O jie yra visiškai integruoti, todėl kalbos apie proto atskyrimą nuo kūno yra svaičiojimai.
Be to, man išties patinka mano kūnas ir tai, ką galiu daryti su juo.
Kuriems galams man kitas?
Kam man keltis į virtualią tikrovę?
Ar įsivaizduojate, kaip mes ten gertume vyną?
Absurdas.
Mūsų kūnai yra puikus evoliucijos produktas, net gražus.
– Tai gal, užuot perkėlę mūsų protus, imkime ir kaip pirmoji rūšis sukurkime savo įpėdinius, nevaržomus žmogiškų skaudulių ir apribojimų, pavyzdžiui, protingus robotus.
– Nelabai tikiu dirbtiniu intelektu.
Mūsų smegenys ir galva iš pupelės dydžio kamuoliuko išauga iki futbolo kamuolio dydžio darinio.
Pasitelkdami jas galime padaryti neįtikėtinų dalykų.
Nėra tokio roboto ar kompiuterio, kuris galėtų padaryti net mažiausią dalį to, ką daro žmogaus smegenys.
Natūralioji atranka yra daug geresnė projektuotoja negu bet koks inžinierius, o smegenys yra nuostabiausias evoliucijos kūrinys.
Tad ir pasilikime jas.
Kai atsiverčiu 1936 metų „Lietuvos žinias“, apima labai keistas jausmas – tarsi prasivėrus durims į nepažįstamą erdvę, man primenančią Paryžių, greičiausiai prieškario.
Nors galvodama apie šią mano galvoj susidariusią netikėtą jungtį pati sau prisipažįstu, kad apie tų laikų Paryžių (beveik) nieko nežinau.
Bet turiu įsivaizdavimą, kuris yra paveiktas kino filmų, pasakojančių apie kabaretus, Paryžiaus koketes, tokias skrybėliuotas, šilkinėmis kojinėmis su per patį blauzdos vidurį einančia siūle, vedančia numanomo nėriniuoto korseto link.
Paties Paryžiaus (miesto gatvių, architektūros) mano fantazijoje nėra – yra tik cigarų dūmų pritroškintų naktinių barų, tokių uždarų, šiek tiek klaustrofobiškų, vaizdas: matau, mažų staliukų užpildyta salė skendi prietemoje, tačiau mano vidinis žvilgsnis kreipiamas kitur – į ryškiai apšviestą sceną, kur turi pasirodyti moteris tvirtomis bangomis surakinta galva ir iš drabužių slystančiu kūnu.
Blizgia suknele glaudžiai apglėbtas kūnas fantazijoje yra tik priedas prie šios moters balso – žemo, klampiai duslaus, pamažu iš lengvo, gal net kiek atsainaus vinguriavimo peraugančio į rėksmingą crescendo.
Tiesa, taip būna ne visada, bet visada jos pasirodymas palydimas karštais prie staliukų sėdinčių gerbėjų plojimais.
Tarp jų yra tas pomada prie galvos priklijuotais juodais plaukais, dantyse įsikandęs storą cigarą ir esantis tarsi ne čia – dėl jo ir vyksta šis veiksmas.
Manau, kaip beveik nieko apie prieškario Paryžių nežinančiai šių vaizdų gana nemažai.
(Dar turiu pasakyti, kad esu buvusi Paryžiuje po savaitės, praleistos religinėse stovyklose provincijoje, sunkaus nakties miego ant ražienų priemiesčio lauke kažkuo labai intensyviai atsiduodančiame iš draugės, kurios lietuviškas prancūzų kalbos akcentas patiems prancūzams atrodė labai paryžietiškas, pasiskolintame miegmaišyje.
Tačiau anuomet matytas atvirukų miestas su visais privalomais atributais – Notre-Dame, Sacré-Cœur, Tour Eiffel, Arc de Triomphe, Champs-Élysées ir pravažiuojant trumpai akimis užgriebtu Moulin Rouge – niekaip nesusisiejo su galvoje savarankiškai gyvenančia buvusio (esančio?) miesto fantasmagorija.)
Vartydama 1936 metų „Lietuvos žinias“, į nepažįstamas erdves perkelta sunkiai nusakomo nerealumo jausmo, klausiu savęs: o kokios mano fantazijos apie prieškario Kauną (tiesa, miesto vardas iššoka vėliau, kai apsvarstau, kad greičiausiai tuo metu „Lietuvos žinios“ negalėjo būti leidžiamos lenkų okupuotame Vilniuje)?
Mėgindama pasitikrinti savo prieškario Lietuvos vaizdų archyvą suprantu, kad galvoju apie kažkokį iš Vilniaus ir Kauno pasidarytą kvazimiestą, tiksliau, gyvenimą – tirštą, intensyvų, sunkiai man, iš laiko perspektyvos žiūrinčiai, apimamą, gyventą šiame fantazijų mieste.
To pasaulio aš visai nepažįstu.
Iš dienraščio puslapių lendantys vaizdai man rėkte rėkia, kad tas gyvenimas buvo, net imu manyti, kad jis niekada ir nesibaigė: kažkur paraleliai toliau gyvena žmonės, kurių mamos veidą prausė man nieko nesakančios „Beraro“ firmos „Lelijų pieno“ arba Kaune pagamintu lietuvišku „Florence“ ar „Nida“ muilu, vėliau lygią ir švelnią odą tepė visų moterų geidaujamu „Crème Mouson“, kuris išsaugojo jų veidus provaikaičiams (garantijas pati matau iš vieno numerio į kitą peršokančiuose reklaminiuose paveikslėliuose, tokiuose nekaltuose, net vaikiškuose).
Tie paraleliai gyvenantys žmonės vaikams pasakoja savo tėvų meilės istorijas – jos tokios panašios vienos į kitas, todėl lengvai nuspėjamos.
Pradžia visada tokia pati: jie susitiko kine, nes močiutė su draugėmis mėgo lankytis kino teatre „Kapitol“.
Tą lemtingą vakarą jie žiūrėjo Holivudo filmą „Panelė Irena“, kurio anonsas žadėjo kažką nepaprasto (nepaprasta galėjo būti vien tai, kad filmo veiksmas vyksta net trijuose Europos miestuose: Monte Karle, Londone ir Paryžiuje).
To vakaro prisiminimas iškyla kaip kino afiša: pirmame plane juodai apsirengusios šviesiaplaukės merginos veidas, anapus žvelgiančios akys ir jai už nugaros vykstantis tikrasis veiksmas – tamsiaplaukė moteris, atrodytų, skausminga (o gal aistringa?) veido išraiška, atlošusi galvą, šiek tiek įsiręžusi, ir jos apnuogintą petį gosliai bučiuojantis vyras.
Mėginu atspėti, katra yra toji panelė Irena, kuriai nutiks kažkas nepaprasto?
Variantai gali būti keli: tas vyras atplėš galvą nuo tamsiaplaukės bevardės moters balto peties ir netikėtai naujai pamatys klaidžiojantį kažko laukiančios Irenos žvilgsnį, ir pasaulis versis aukštyn kojom.
O gal į skausmingą ekstazę panirusi juodaplaukė Irena atsitokės, kai ją taip godžiai mylintis vyras atsiduos slaptai aistrai su bevarde šviesiaplauke, ir tai bus nepaprasta?
Nors šis variantas mažiau tikėtinas, nes pirmame plane matomos merginos veidas itin nekaltas, ir to kažko nepaprasto, įvyksiančio net trijuose miestuose, greičiausiai bus nubausta per daug smarkiai (beveik skausmingai) fiziniu artumu su bevardžiu vyru besimėgaujanti juodaplaukė.
Tiesa, paraleliame pasaulyje sekamoje senelių meilės pasakoje tąvakar žiūrėto filmo siužeto vingiai nėra tokie jau svarbūs.
Svarbiausia, kad kvazimieste, kino teatre „Kapitol“, susitiko istoriją pradėję žmonės: mergina, spėjusi po darbo fabrike „Sanitas“, gaminančiame natūralių kvapų kapsules voniai, parbėgti namo, greitai nusiprausti „Lelijų pieno“ muilu, persivilkti suknele įsmaugtu liemeniu ir ant jaunų kojų užsitraukti kojines su tiesiai per blauzdos vidurį einančia siūle, ir į kino afišoje pavaizduotą beveidį klasikinio meilės trikampio dalyvį juodu kostiumu panašus vyras, nesugebėjęs atsispirti blauzdoms, apmautoms švelniai šiugždančiomis tuomet elegantiškiausiomis „Cotton“ kojinėmis.
Močiutės blauzdos fantazijoje pasirodo tokiu pat reklaminiame paveiksliuke lengvai prisėdusios ilgakojės merginos pavidalu.
Iš po jos trumpos tamsios suknelės, beveik susiliejančios su juodu fonu, šviečia balto kūno lopinėlis, kur aiškiai matyti, kaip subtiliai kojinė susikabina su (greičiausiai nėriniuotu) korsetu.
Liūdnoka, bet tolesniame pasakojime nebeminima, kad jiedviem susituokus senelis kažkurio jubiliejaus proga dovanų gavo šveicarišką laikrodį, o močiutė sudirgusius nervus ramino vonioje, kurios vanduo dvelkė pušų kvapu iš kapsulės „Pinosan“.
Pasakojimas taip pat nutyli, kad tokia paprasta senelių meilės istorija rutuliojosi nepaprasto Britanijos imperiją ir visų moterų širdis sudrebinusio Anglijos karaliaus Eduardo VIII ir du kartus išsiskyrusios ponios Wallis Simpson romano fone.
Galbūt vaikaičiams būtų visai pravartu žinoti, kad močiutė pedantiškai sekė ir stengėsi nepraleisti nė vienos iš Paryžiaus ir Londono siunčiamos Eltos žinutės, skelbiamos laikraščio „Lietuvos žinios“ pirmuosiuose puslapiuose, kur buvo operatyviai pranešama apie naujausias šios poros santykių peripetijas ir jų spėjamas pasekmes Britanijos imperijai.
Kartais atrodo, kad močiutei labiau rūpėjo, ar karalius Eduardas, nepaisydamas priešingo vyriausybės nusistatymo, atsisakys sosto dėl mylimos amerikietės, kuri, nepatvirtintais duomenimis, nors jaunas dienas gana sunkiomis aplinkybėmis praleido Kanadoje, buvo kilusi iš anglų aristokratų šeimos, XVI amžiuje iškeliavusios į Ameriką, nei tai, ar prieš kino filmą „Panelė Irena“ sutiktas vyras juodu kostiumu (ir turbūt ne mažiau aistringas) rimtai ketina ją vesti.
Bet kadangi kvazimieste senelių pažinties istorija perduodama iš kartos į kartą, klausytojai, vėliau tampantys pasakotojais, neturi priežasčių suabejoti laiminga meilės romano pabaiga.
Lovose gulinčių vaikaičių galvose prieš pat užmiegant lengvai iššoka močiutės „Crème Mouson“ indelio vaizdas, o sapnuose jie girdi švelniai tiksint niekada nesustojusį senelio laikrodį „Omega“.
TSRS (Tarybų Sąjungos) istorija apima laikotarpį nuo sąjungos susikūrimo 1922 m. gruodžio 31 d. iki iširimo 1991 m.
Pagrindiniai straipsniai – Vasario revoliucija ir Rusijos pilietinis karas.
Rusijos Federacija ir kaimyninės respublikos prieš susikuriant TSRS 1920 m.
Caro valdžios nemokšiškas vadovavimas karo operacijoms Pirmajame pasauliniame kare sukėlė revoliuciją.
Prie nesėkmių fronte prisidėjo kareiviais tapusių valstiečių kovinės moralės smukimas.
Į puolimą daugelis kareivių ėjo kaip patrankų mėsa – be batų ir be ginklų.
Transporto sistema nesugebėjo vienu metu aprūpinti fronto ir miestų maistu, jo kainos išaugo, o biurokratai nesugebėjo užtikrinti teisingo skirstymo.
Po 1917 m. Vasario revoliucijos naujoji revoliucinė Laikinoji vyriausybė nesugebėjo atstatyti tvarkos šalyje, dėl to didėjo politinis chaosas.
Laikinosios vyriausybės liaudis nerėmė, ir ji negalėjo geriau vadovauti karui geriau negu caras.
Tuo pasinaudodama bolševikų partija, vadovaujama Vladimiro Lenino kartu su kairiaisiais eserais ir anarchistais užėmė valdžią.
Perversmui vadovavo Levas Trockis. Perversmas įvyko 1917 m. naktį iš lapkričio 6 į 7 d. (senuoju kalendoriumu – iš spalio 24 į 25 d.), kadangi tą dieną turėjo būti surengtas sovietų suvažiavimas Petrograde.
Po revoliucijos Leninas tapo naujos vienpartinės, bolševikinės vyriausybės vadovu.
Bolševikai taip pasitikėjo savo pergale, kad leido surengti rinkimus į Steigiamąjį susirinkimą (parlamentą), kaip buvo iš anksto numatyta – 1917 m. gruodžio mėn.
Rinkimų rezultatai sukėlė šoką – bolševikai gavo tik 25 % balsų, kadangi juos menkai rėmė kaimas.
Kitos socialistinės partijos surinko daugiausiai balsų.
Bet kai Steigiamasis susirinkimas 1918 m. sausio mėn. pradėjo darbą, Leninas davė įsakymą jį išvaikyti.
Bolševikai nenorėjo atiduoti valdžios.
Netrukus visos prieštaravusios socialistinės ir buržuazinės partijos buvo uždraustos, jų spauda panaikinta.
Leninas sugebėjo įtikinti savo partiją, kad Rusijai reikia nutraukti karą, o su Vokietija sudaryti taiką.
Pradėtos kurti tarybos, vienintele valdančiąja partija tapo TSRS Komunistų partija.
Beveik iškart prasidėjo pilietinis karas, trukęs iki pat 1922 metų.
1922 metų gruodžio 29 dieną Rusijos Tarybų Federacinė Socialistinė Respublika, Užkaukazės Tarybų Federacinė Socialistinė Respublika, Ukrainos TSR bei Baltarusijos TSR sudarė Tarybų Socialistinių Respublikų Sąjungos įkūrimo sutartį.
1922 m. gruodžio 30 d. pirmasis Tarybų Kongresas patvirtino šią sutartį.
Kadangi partijoje nebuvo nustatyta vadovavimo perėmimo procedūra, po Lenino mirties 1924 m. sustiprėjo frakcijų kova partijoje dėl NEPo ateities.
Kairioji opozicija partijos viduje, vadovaujama Levo Trockio, jau anksčiau prieštaravo NEPui dėl įvairių ideologinių ir praktinių priežasčių (rinka buvo pradėjusi kelti kapitalizmui tipiškas problemas : infliaciją, bedarbystę ir turtingųjų klasės formavimąsi).
Kairioji opozicija pasinaudojo „kainų žirklių krize“ įgaunant ideologinį pranašumą prieš nuosaikųjį partijos sparną (palaikiusį NEPą), kuriam vadovavo Nikolajus Bucharinas.
Iš pradžių Stalinas susivienijo su Bucharino frakcija partijoje, kad galėtų nugalėti Trockį.
Po to, kai Trockis buvo ištremtas jis atsisuko prieš nuosaikiuosius, siekdamas konsoliduoti savo valdžią partijai ir valstybei.
Pilietinio karo metu Leninas laikėsi karinio komunizmo doktrinos, pagal kurią stambūs ūkiai ir dvarai buvo nusavinami ir suskaidomi, o žemės ūkio produkcijos perviršis prievarta atimamas.
Kronštato sukilimas 1921 m. kovo mėn. parodė didėjantį nusivylimą komunistų politika kaime: besibaigiant pilietiniam karui nusivylę jūreiviai, daugiausiai kilę iš valstiečių ir buvę pagrindiniais bolševikų rėmėjais Laikinosios vyriausybės metu, sukilo prieš naująjį režimą.
Nors Raudonoji armija vadovaujama Levo Trockio per sušalusį ledą puolė Kronštatą ir numalšino sukilimą, šis didėjančio nepasitenkinimo ženklas privertė bolševikus kurti platų darbininkų klasės ir valstiečių (sudariusių 80 proc. gyventojų) aljansą, nepaisant to, kad kairuoliškas partijos sparnas linko į vien darbininkų interesus palaikantį režimą.
Leninas baigė karinio komunizmo laikotarpį ir paskelbė Naująją ekonominę politiką (NEP), pagal kuria buvo toleruojami riboti rinkos santykiai.
Leista egzistuoti smulkiam verslui ir šiek tiek atleistas politinės veiklos suvaržymas.
Šios politikos esmė buvo žemės ūkio pertekliaus nusavinimo politikos pasikeitimas.
Vietoje to, kad paprasčiausiai nusavinti žemės ūkio produkcijos perviršį, kad būtų galima išmaitinti miesto gyventojus (karinio komunizmo pagrindas), NEP leido valstiečiams patiems pardavinėti žemės ūkio produkciją laisvoje rinkoje.
Tuo tarpu valstybė pasiliko Lenino manymu pagrindinių ekonomikos svertų valdymą: sunkiąją pramonę, įskaitant anglies, plieno ir metalurgijos sektorius, taip pat bankininkystę ir finansinius ekonomikos valdymo instrumentus.
Šiose srityse dirbo didžioji miesto gyventojų dalis.
NEPo sąlygomis valstybinės įmonės galėjo laisvai priimti ekonominius sprendimus.
Sovietinis NEPas (1921-1929) iš principo buvo „rinkos socializmas“ panašus į Kinijos reformas po 1978 m., nes abiem atvejais buvo pripažįstamas privataus verslo ir ribotos rinkos vaidmuo, pakeičiantis pilnai centralizuotą planavimą.
NEPo laikotarpiu žemės ūkio derliai ne tik pasiekė prieš bolševikinę revoliuciją buvusį lygį, bet ir gerokai jį praaugo.
Pusiaufeodalinių carizmo epochos dvarų suskaidymas suteikė valstiečiams papildomų paskatų didinti produkcijos apimtis.
Galėdami parduoti savo perviršį atviroje rinkoje, valstiečiai teigiamai paveikė ir gamybos sektoriaus plėtrą miestuose.
NEPo pasekmė buvo ta, kad Tarybų Sąjunga tapo didžiausiu javų augintoju pasaulyje.
Tiesa žemės ūkis po pilietinio karo atsigavo žymiai greičiau nei sunkioji pramonė.
Pramonė buvo žymiai mažiau produktyvi.
Be to, įmonių sujungimas į trestus ir sindikatus pagal ekonomikos sektorius prisidėjo prie paklausos ir pasiūlos išsibalansavimo dėl monopolistinio tokių sindikatų poveikio.
Kadangi nebuvo konkurencinės rinkos, o valstybė mažai kišosi į šių įmonių vidaus politiką, trestai buvo linkę parduoti savo produkciją padidintomis kainomis.
Lėtas pramonės atsigavimas kėlė problemas valstietijai, sudariusiai 80 proc. visų gyventojų.
Kadangi žemės ūkis santykinai buvo produktyvesnis, santykiniai kainų indeksai pramonės prekėms buvo aukštesni nei žemės ūkio produkcijai.
Susidarė vadinamoji „kainų žirklių“ krizė, taip vadinama dėl žirkles primenančių santykinių kainų indeksų grafikų.
Trumpai tariant valstiečiams reikėjo parduoti vis daugiau žemės ūkio produkcijos, kad galėtų nusipirkti vartojimo prekių iš miesto.
Dėl to kai kurie valstiečiai ėmė kaupti žemės ūkio perviršį, tikėdamiesi aukštesnių kainų, o tai sukėlė nedidelius maisto produktų trūkumus miestuose.
Tai, be abejo, buvo spekuliacinis elgesys rinkoje, kuris supykdė komunistų partijos narius, kurie situaciją priėmė kaip miesto gyventojų eksploataciją.
Partija ėmėsi ir konstruktyvių veiksmų siekdama išspręsti krizę, bandydama sumažinti pramonės prekių kainas ir stabilizuoti infliaciją įvedant pagrindinių pramoninių prekių kainų kontrolę ir suskaidant trestus, taip siekiant padidinti jų našumą.
Plačiau apie vidinę kovą partijoje žr. Tarybų Sajungos Komunistų Partija.
Siekdamas surasti pretekstą nutraukti NEP'ą, Stalinas stengėsi išnaudoti problemas, susijusias su „kainų žirklių krize“.
Be to, jis atkreipė dėmesį į NEPo suformuotą smulkių krautuvininkų, įsigyvenusių iš miesto-kaimo prekybos, sluoksnį ir buožes (besiformuojančią aukštesniąją ir vidutinę valstietijos klasę), kurie neva buvo naujosios kapitalistinės klasės.
Jis savo poziciją taip pat grindė ir buvusių priešininkų iš kairiosios opozicijos argumentais, tai yra rinkos blogybėmis – infliacija ir bedarbyste.
Stalinas mėtėsi iš vienos pusės į kitą ir galų gale atsikratė abiejų frakcijų, nors jų idėjas integravo į savo platformą.
Jis priėmė „kairuolišką“ nuostatą, kuri prieštaravo rinka besiremiančiam žemės ūkiui, nes norėjo sukurti materialinę komunizmo bazę kuo greičiau, naudojantis tokiomis priemonėmis kaip planinė ekonomika, nors sąlygos tam buvo nepalankios.
Tuo pačiu jis priėmė ir „dešiniąją“ nuostatą, kad reikia kurti „socializmą vienoje šalyje“, dėmesį koncentruoti į vidinę raidą, o ne į revoliucijos eksportą.
Dėl to jis rėmė masinį grūdų ir žaliavų eksportą, už kurio pajamas Tarybų Sąjunga galėjo importuoti užsienio technologijas, reikalingas pramoniniam vystymuisi.
Stalinas iš pradžių sudarė „triumviratą“ su Zinovjevu ir Kamenevu prieš Trockį.
Kai Trockis buvo marginalizuotas ir pašalintas iš Karo liaudies komisarų bei Politbiuro, Stalinas susivienijo su Bucharinu prieš buvusius sąjungininkus.
Buvo įvesti penkmečio planai, kolūkiai.
Mirus Stalinui, pradėjęs valdyti Nikita Chruščiovas pradėjo dalinį stalininio režimo liberalizavimą, kuris vėliau pradėtas vadinti „atšilimu“ (pagal I. Erenburgo 1954 metų romaną Ottepel).
Šiuo periodu pradėti naikinti lageriai, paleista dalis tremtyje kalėjusiųjų politinių kalinių, sumažinti kultūros suvaržymai, sovietinio bloko šalių kontrolė.
Pradėta leisti nelegali spauda, kilo disidentų judėjimas.
Tuo pat metu užmegzti diplomatiniai santykiai su Vakarų Vokietija, atkurti su Jugoslavija bei Japonija, pradėtos derybos dėl nusiginklavimo su JAV.
Daugiau informacijos galite rasti straipsnyje Šaltasis karas.
Pasibaigus Antrajam pasauliniam karui, TSRS liko totalitarine valstybe, valdoma komunistų partijos ir jos lyderio Stalino. 
Po karo režimas nė kiek nesušvelnėjo: veikė visos represinės struktūros, gulago sistema.
Ekonominė padėtis buvo labai sunki, trūko būtiniausių prekių, maisto, reikėjo atkurti sugriautą ūkį, atstatyti miestus ir kaimus.
Tačiau TSRS vadovai pagrindinį dėmesį skyrė ginklų gamybai bei savo įtakos pasaulyje plėtimui.
Kai mirė Josifas Stalinas, tarp komunistų partijos lyderių kilo kova dėl valdžios.
Ją laimėjo Nikita Chruščiovas. 
Naujasis lyderis sušvelnino totalitarinį režimą, todėl jo valdymo laikotarpis vadinamas atlydžiu, atšilimu.
Chruščiovas bandė reformuoti ekonomiką, ypač žemės ūkį: buvo reikalaujama net netinkamomis gamtos sąlygomis auginti kukurūzus, įsisavinti Kazachstano upes.
Nemokšiškos reformos padarė didelę žalą gamtai.
Didžiausias dėmesys ir toliau buvo skiriamas karinei pramonei, kosmoso įsavinimui.
Rusas Jurijus Gagarinas − pirmasis žmogus pasaulyje pakilęs į kosmosą.
Tarybų Sąjunga pradėjo ekonominį lenktyniavimą su JAV, kurio moto buvo: „Pavyti ir pralenkti“.
Komunistų partijos XXII suvažiavimas numatė 1980 m. sukurti komunistinę santvarką, kurioje būtų patenkinti visi gyventojų poreikiai.
Komunizmas turėjo tapti atsvara JAV kapitalizmui.
Chruščiovo valdymo laikotarpiu pašiltėjo ir santykiai su Vakarais, tačiau TSRS neatsisakė šaltojo karo, kuris 7-o dešimtmečio pradžioje Karibų krizės metu vos nevirto „karštuoju“ karu.
Nikita Chruščiovas buvo pirmasis Tarybų Sąjungos vadovas, išvykęs vizito į užsienį, kalbėjęs iš JTO tribūnos.
Liaudies demokratinės valstybės buvo laikomos už „geležinės uždangos“, o jų priešinimasis negailestingai slopinamas (taip susidorota su vengrų pasipriešinimu).
Dėl nevykusių reformų Chruščiovas buvo pašalintas iš posto.
Jo vietą užėmė Leonidas Brežnevas, išbuvęs valdžioje iki pat savo mirties.
Jo valdymo periodas įvardijamas kaip sąstingio laikotarpis.
Bandyta decentralizuoti ekonomiką – atsakomybę už planų vykdymą bei prekių realizavimą perduoti įmonėms, tačiau tai nedavė ekonominio efekto.
Nebuvo reformuojamas žemės ūkis.
Ekonomika beviltiškai atsiliko nuo Vakarų technologijų.
Gyvenimo lygis, palyginti su pokariu, vis dėlto šoktelėjo, tad uždaroje visuomenėje buvo kuriama regimybė, kad valstybė klesti.
Tačiau, iš tiesų, visuomenė skendėjo korupcijos, alkoholizmo liūne.
Partijos elitas, biurokratai, mokslininkai, sportininkai gyveno geresniuose butuose, pirkdavosi prekes specialiose parduotuvėse, gaudavo paskyras lengviesiems automobiliams įsigyti, jiems leisdavo išvažiuoti su turistinėmis grupėmis į kitas Varšuvos pakto valstybes, retsykiais ir į kapitalistines šalis, tačiau tokios kelionės buvo ribojamos dėl nuolatinių sėkmingų bandymų pasilikti.
Inteligentiją griežtai kontroliavo represinis KGB, taip pat, kaip ir partinė nomenklatūra besinaudojęs privilegijomis.
Karinės pramonės plėtotė Varšuvos pakto valstybėse ir ginklavimosi varžybos su NATO pasiekė tokį mastą, kad reikėjo sėstis prie derybų stalo su JAV ir sutartimis riboti ginklų kiekį.
TSRS ir toliau valdė Rytų ir Vidurio Europos valstybes, neleido joms išsiveržti ir už „geležinės uždangos“, manipuliavo Varšuvos sutarties bloko valstybėmis, nuo pat savo susikūrimo iki žlugimo vedė agresyvią užsienio politiką − vykdė karinius veiksmus Chasano ežero rajone nuo 1938 m. liepos 29 d. iki rugpjūčio 11 bei prie Chalkin-Golo upės nuo 1939 m. gegužės 11 iki rugsėjo 9 d.
Nuo 1939 m. lapkričio 30 d. iki 1940 m. kovo 16 d. kariavo su Suomija, po II pasaulinio karo kovojo su Japonija (1945 m. rugpjūčio 9 d. − 1945 m. rugsėjo 3 d.).
Pasirašiusi Ribentropo-Molotovo paktą vykdė karines operacijas vakarų Ukrainoje ir Baltarusijoje nuo rugsėjo 11 d. iki spalio 27 d.
Dalyvavo kariniuose veiksmuose ar juos aktyviai rėmė Kinijoje (1945−1949, 1950−1953), Vengrijoje (1956), Alžyre (1962−1964), Egipte (1962−1963, 1967, 1968, 1969−1972, 1973−1974, 1974−1975), Jemene (1962−1963, 1969−1976), Vietname (1961−1974), Sirijoje (1967, 1970, 1972, 1973), Angoloje (1975−1979), Mozambike (1967−1969, 1975−1979), Etiopijoje (1977−1979), Afganistane (1978−1989), Kambodžoje (1970), Bangladeše(1972−1973), Laose (1960−1963, 1964−1968, 1969−1970), Sirijoje ir Libane (1982).
1956 ir 1968 m. negailestingai nuslopino sukilimus Vengrijoje, Čekoslovakijoje, jų statytiniai sušaudė darbininkų demonstraciją Gdanske, kur vėliau susikūrė profesinis judėjimas Solidarumas, pradėjęs klibinti sovietinės sistemos pamatus.
Neramumai buvo kilę ir Sovietų Sąjungos viduje – šaudyta į darbininkus Karagandoje, išvaikytos demonstracijos Alma-Atoje, Kaune − 1972 m. po Romo Kalantos susideginimo.
Daugiau informacijos galite rasti straipsnyje Brežnevizmas.
Permainų kritikams nušalinus nuo valdžios N. Chruščiovą, šalį pradėjo valdyti Leonidas Brežnevas, prasidėjo brežnevizmas (arba stagnacija).
Po L. Brežnevo mirties Sovietų Sąjungą ištiko sunki ekonominė krizė.
1985 m. į valdžią atėjo jaunas, palyginti su ligtoliniais vadovais, Michailas Gorbačiovas. 
Jis gavo sunkų komunistinės sistemos palikimą.
Naujas TSRS vadovas tikėjosi liberaliomis reformomis pakeisti visuomenę, sukurti teisinę valstybę.
Gorbačiovas savo politiką pradėjo įvardyti kaip „perestroiką“ ir „glasnost“, užbaigusios Šaltąjį karą bei privedusios prie taikaus valstybės suirimo.
Iš įkalinimo vietų buvo paleisti disidentai, gavo laisvę žiniasklaida.
Viena iš pirmųjų įtemptos situacijos apraiškų buvo 1986 m. gruodžio 16 d. demonstracija Alma Atoje, kurioje kazachai reiškė nepasitenkinimą Maskvos noru paskirti Kazachijos KP CK sekretoriumi žmogų visiškai nesusijusį su Kazachija. 
Ši demonstracija buvo numalšinta karine jėga, kai kurie jos dalyviai "dingo be žinios" arba atsidūrė kalėjimuose.
Šie įvykiai gavo Želtoksano pavadinimą.
Po kelių metu įvairiose TSRS vietose įsiplieskė tarpnacionaliniai konfliktai (Karabacho konfliktas, 1989 m. Ošos skerdynės, Tatarstano siekis atsiskirti nuo TSRS, neramumai Kryme tarp rusų ir totorių).
TSRS iširimą pagreitino ir prasta tarptautinė ekonominė situacija bei naftos kainų kritimas.
Po aštunto dešimtmečio naftos krizės, kuomet naftos kainos padidėjo keturis kartus OPEC dvigubai sumažinus naftos gavybą, TSRS (kuri nepriklausė OPEC) nusprendė iš to pasipelnyti ir didino naftos gavybą iki tol, kol 1986 m. tapo vienu iš didžiausių naftos eksportuotojų pasaulyje.
Kadangi naftos gavybą didino ir kitos OPEC nepriklausančios šalys (tokios kaip Saudo Arabija), jos suminė pasiūla pasaulio rinkoje galų gale viršijo prieškrizinę ir jos kaina 1986 m. krito tris kartus (lyginant su 1979 m.) 
Dėl šio kainų kritimo ekonomiškai labiausiai išlošė naftą importuojančios šalys (JAV, Vakarų Europa, Japonija, Trečio pasaulio šalys), o pralošė - jos eksportuotojos (TSRS, Šiaurės Europa, OPEC šalys).
Šis pasikeitimas turėjo daug daugiau globalinių pasekmių nei TSRS iširimas, jis taip pat išprovokavo ir Irako - Kuveito Persijos įlankos karą (Irakas norėjo sumažinti naftos gavybą Kuveite).
1989 m. pirmą kartą TSRS ekonominį augimą pakeitė recesija.
Tais pačiais metais sustiprėjo ir chroniška ekonominė problema - prekių deficitas, įvedama talonų pagrindiniams maisto produktams (cukrui, kruopoms) sistema.
1991 m. prasidėjo ir demografinė krizė - gyventojų mirtingumas viršijo gimstamumą.
Gorbačiovo politika nesikišti į kitų šalių vidaus reikalus sukėlė masinį prosovietinių komunistinių režimų kritimą Rytų Europoje (Lenkijoje, Čekoslovakijoje, Rumunijoje). 
Pačioje TSRS taip pat padidėjo spaudimas iš RTSFR prezidento Jelcino, reikalavusio didesnio suvereniteto pačiai RTSFR.
Liberali politika leido reikštis separatistiniams reformų sąjūdžiams, kurie nuo 1988 m. ėmėsi keisti komunistinę sistemą, o paskui ir pačią TSRS. 
Prieš nepriklausomybės siekių apraiškas Tarybų Sąjungoje Gorbačiovas bandė panaudoti netgi karinę jėgą, tačiau nesėkmingai.
Armijos susidūrimas su piliečiais Tbilisyje, Baku, vėliau ir Vilniuje atnešė aukų ir dar labiau paaštrino padėtį.
Jis nesugebėjo išlaikyti TSRS pozicijų ir Vidurio Europos valstybėse.
Kovos dėl nepriklausomybės priekyje žengė Baltijos valstybės, kurios 1940 m. buvo neteisėtai įjungtos į TSRS. 
Joms įkandin sekė kitos respublikos.
Gorbačiovas siekė pašalinti iš valdžios komunistus konservatorius ir ateityje remtis liaudies išrinktais atstovais.
Per rinkimus į Liaudies deputatų suvažiavimą pirmą kartą Tarybų Sąjungos istorijoje į vieną vietą buvo galima kelti kelis kandidatus.
Pirmoji teritorija, paskelbusi apie atsiskyrimą nuo TSRS 1990 m. sausio mėn. buvo Nachičevanės ATSR priklausiusi Azerbaidžano TSR.
1990 m. vasario mėnesį komunistų partija atsisakė partinio monopolio.
Kovo 11 dieną Lietuva paskelbė nepriklausomybę, nepriklausomybės siekė Estija ir Latvija.
Gorbačiovas bandė sustabdyti TSRS byrėjimą ekonomine blokada kariniu būdu, siūlydamas įkurti nepriklausomų valstybių sąjungą.
Tačiau procesas buvo nesustabdomas.
Konservatyvūs komunistai pamėgino išgelbėti TSRS kariniu valstybės perversmu 1991 m. rugpjūčio mėnesį.
Pranešta, kad Gorbačiovas, atostogavęs Kryme, uždarytas į namų areštą.
Kovos su pučistais iniciatyvą Maskvoje perėmė Rusijos gyventojai, vadovaujami Boriso Jelcino.
Pučas žlugo, Gorbačiovas grįžo į Maskvą, tačiau pirmoji politinė figūra jau buvo Jelcinas.
Valstybė galutinai iširo 1991 metų gruodį − gruodžio 1 dieną ukrainiečiai referendume pasisakė už nepriklausomybę, gruodžio 8 dieną pasirašytas Belovežo susitarimas, gruodžio 21 dieną pasirašyti Alma Atos protokolai ir įkurta Nepriklausomų Valstybių Sandrauga, gruodžio 25 dieną atsistatydino likęs prezidentu be valstybės Michailas Gorbačiovas, o gruodžio 31 dieną valstybė galutinai nustojo egzistuoti.
1991 – LKP (SSKP) veikėjas Juozas Jermalavičius paskelbė, kad Lietuvoje įsteigtas Nacionalinis gelbėjimo komitetas, neva imantis valdžią į savo rankas.
Tą pačią dieną sovietų desantininkai Vilniuje užėmė telefonų stotį, Krašto apsaugos departamento pastatus, Spaudos rūmus, Nemenčinės TV retransliacijos centrą, Vilniaus geležinkelio stotį.
Aukščiausiosios Tarybos rūmus saugojo apie 20 tūkstančių žmonių
Tądien suvokėme, kad esame MES ir yra JIE. 
Ir kad beveik metus trukusios paliaubos baigėsi.
Atėjo sprendimų ir veiksmų metas, atėjo metas atskirti draugus nuo priešų.
Pas mus institute, nors ir esančiame tiesioginiame Maskvos pavaldume, per praėjusius metus atsirado viso labo keletas jedinstveninkų (visi rusakalbiai, atvažiavę iš Rytų, vėliau didžioji dalis išvažiavo atgal).
Bandę susisukti lizdą veikėjai iš Panemunės LKP/TSKP rajkomo chebros pas mus per porą minučių suprato, kad reikia nykti… 
Praktiškai po Šatrijos Raganos išprovokuotų jedinstveninkų neramumų (dėl kainų pakėlimo) institute buvome įvedę naktinius budėjimus, kad sovietikai negalėtų užgrobti “sąjunginio turto”.
Budėjome kasnakt po vieną patikimą žmogų, turėdami popieriaus lapelį su telefonu, kuriuo reikėjo skambinti pavojaus atveju.
Tiesą pasakius, nežinojome (o ir iki šiol nežinau), kas būtų atsitikę tokiu atveju.
Mums tiesiog pasakė “Spėkite paskambinti ir pranešti kur ir kas vyksta.
Nesipriešinkite, didvyrių nereikia, tiesiog spėkite paskambinti.
Visa kita – nebe jūsų reikalas”.
Labai savotiškas jausmas sėdėti beveik tuščiame pastate (buvo dar budintis sargas prie įėjimo) ir klausytis radijos, jaučiant, kad įtampa vis auga.
Taip sau, įdomumo dėlei – užmečiau akį į Jermalavičiaus biografiją.
Pasirodo, gimė Vergakiemyje… 
Blemba, Vergakiemyje gimęs sovietinio mąstymo vergas…
Juozas Jermalavičius (g. 1940 m. vasario 4 d. Vergakiemyje, Varėnos raj.) - LTSR politinis veikėjas, komunistų partijos istorikas, vienas valstybės perversmo 1991 m. iniciatorių.
Turi Rusijos pilietybę.
1962 m. įstojo į TSKP. 1964 m. baigė Vilniaus universitetą, 1970 m. - Leningrado aukštąją partinę mokyklą.
1966-1968 m. buvo Jurbarko rajono laikraščio „Šviesa“ redaktoriumi.
1970 m. pradėjo dirbti LKP CK partijos istorijos institute.
1976 m. pradėjo dėstyti ateistinio auklėjimo, komunistinės ideologijos doktriną Vilniaus universitete, 1985 m. gavo docento laipsnį.
1983 m. tapo istorijos mokslų daktaru[1].
Žlugus tarybinei valdžiai Lietuvoje drauge su Mykolu Burokevičiumi 1991 m. sausį organizavo valstybinį perversmą.
Jam nepavykus pasitraukė į Minską, tačiau 1994 m. sausio 15 d. buvo suimtas ir išduotas Lietuvai.
Nuteistas 8 metams nelaisvės.
2002 m. sausio 15 d. paleistas į laisvę ir netrukus išvyko į Rusiją[2].
Mykolas Burokevičius (g. 1927 m. spalio 7 d. Alytuje) – Lietuvos komunistų lyderis, LKP (TSKP) CK pirmasis sekretorius nuo 1990 m. iki jos uždraudimo 1991 m.
Buvo priešinimosi prieš LKP atsiskyrimo nuo TSKP lyderis, vienas 1991 m. valstybinio perversmo iniciatorių.
Nuo 1946 m. TSKP narys.
1944-1947 m. dirbo komjaunimo ir partijos darbą Vilkaviškyje. 
1954-1956 m. LKP CK partijos propagandos sektoriaus vedėjas.
1956-1960 m. LKP Vilniaus miesto komiteto propagandos ir agitacijos skyriaus vedėjas.
1949 m. baigė partinę mokyklą, 1955 m. - Vilniaus pedagoginį institutą, 1963 m. - Visuomenės mokslų akademiją prie TSKP CK. 
1963-1969 m. dirbo Partijos istorijos institute prie LKP CK, dėstė KPI Vilniaus filiale.
1969-1974 m. Vilniaus inžinerinio statybos instituto filosofijos ir mokslinio komunizmo katedros vedėjas, 1974-1976 m. mokslinio komunizmo katedros vedėjas.
Nuo 1976 m. dėstė VPI, 1978 m. profesorius.
1990 m. vasario 24 d. vykusiuose rinkimuose į Lietuvos Respublikos AT M. Burokevičiaus komunistai vietų negavo.
1994 m. sausio 15 d. su Juozu Jermalavičiumi sulaikytas Minske, jiems pareikšti kaltinimai 1991 m. sausį-rugpjūtį rengus sąmokslą nuversti teisėtą Lietuvos valdžią ir bendrininkavimu įvykdžius tyčinę žmogžudystę.
M. Burokevičius už antivalstybinę veiklą 1999 m. nuteistas kalėti 12 metų kalėjimo, 2006 m. paleistas paprašius ET Parlamentinės Asamblėjos narių [2], prašymą inicijavus Ukrainos komunistų partijos nariui Borisui Oleinikui. 
M. Burokevičius bandė apskųsti teismo sprendimą EŽTT, tačiau pareiškimas buvo atmestas.
Stanislovas Giedraitis (g. 1947 m. sausio 6 d. Pavašuokys, Molėtų raj.) – LKP ir Lietuvos TSR valstybės veikėjas, Seimo narys.
Tėvas Antanas Giedraitis – Lietuvos kariuomenės savanoris, apdovanotas Vyčio kryžiaus ordinu ir Lietuvos kariuomenės kūrėjo medaliu.
Stanislovas Giedraitis baigė Lietuvos žemės ūkio akademiją.
Nuo 1968 m. TSKP narys.
1969–1977 m. Alytaus raj. „Dainavos“ kolūkio pirmininkas.
Nuo 1977 m. Alytaus raj. Vykdomojo komiteto pirmininkas, [1] nuo 1982 m. LKP Mažeikių raj. komiteto pirmasis sekretorius.
1989 m. LKP atsiskiriant nuo TSKP liko M. Burokevičiaus kolaborantų partijoje.[2]
LKP (TSKP) žemės ūkio skyriaus vedėjas.
Pertvarkos laikais iš LKP Mažeikių rajono komiteto pirmojo sekretoriaus pareigų pakeltas į CK sekretorius ir turėjęs būti vienu iš A. Brazausko komandos narių S. Giedraitis, atėjus pasirinkimo metui, nusigręžė nuo gorbačiovinių pertvarkos idėjų.
Nuo 2004 m. dirba „Europos geografinio centro“ prie Vilniaus direktoriumi.
2008-2012 m. Seimo narys, išrinktas Mažeikių rinkimų apygardoje.
Galimai vienas iš Juozo Erlicko satyrų herojų.
Jei būtų mūsų visų mylimo Vytauto Didžiojo laikai, išdavikas sėdėtų pamautas ant mieto.
Tačiau šiandien esame vakarietiška demokratija, ir išdavikas gali sėdėti Seime. 
Ačiū Mažeikių rinkiminės apygardos rinkėjams už spjūvį ant visų žuvusių, sužeistųjų ir kovojusių už tėvynės laisvę.
Nuo 1988 m. S.Giedraitis užėmė labai aukštas LKP CK sekretoriaus pareigas.
Stanislovas Giedraitis tiesiogiai versti Lietuvos valdžios nekvietė, parašų, kur nereikia, nedėjo, todėl už tai, kad buvo Respublikos priešų gretose, nebuvo baustas.
Kaip priešas, jis mažiau gerbtinas nei pirmų gretų kolaborantai.
Nežiūrint to, kad nuo 1988 m. užėmė labai aukštas LKP CK sekretoriaus pareigas, sėsdamas į Lietuvos priešų vežimą, jis nulindo į kuklią LKP (TSKP) žemės ūkio skyriaus vedėjo kėdę.
Žmogelis apskaičiavo, kad šitie turėtų laimėti, nes jų užnugaris – visas sovietų represinis aparatas, tačiau dėl viso pikto į priekį nelindo, jei prognozė nepasitvirtintų.
Sudorojus Atkuriamąjį Seimą, šilta vieta buvo garantuota, o prakišus – išvengtų atsakomybės.
Tačiau turbūt net jis nesapnavo, kad po dvidešimties metų pats taps nepriklausomos Lietuvos Seimo nariu, o priesaiką – toks ir velniui galėtų prisiekti – priims ir Konstitucinio Teismo teisėjas Nepriklausomybės akto signataras K.Lapinskas, kuris 1990 m. sausį buvo toje pačioje istorinėje posėdžių salėje, pasiruošęs pačiam blogiausiam, nes jo užnugaris tebuvo beginklė Lietuva. 
Dalį dabartinių S.Giedraičio kolegų seimūnų tuomečiai pastarojo bendražygiai buvo įtraukę į juoduosius sąrašus, kurie garantavo vietą Gulage, o kai kam gal ir mirtį.
Tomis rūsčiomis dienomis S.Giedraitis, pasislėpęs už sovietų desantininkų, iš tolo stebėjo Seimo rūmus gyvu žiedu apjuosusius Lietuvos žmones, kurių ryžtas sulaikė imperijos karo mašiną.
O dabar tas slapukas pagerbia mirusių Seimo narių ir žuvusiųjų už laisvę atminimą atsistodamas tylos minutei!
Jeigu jis atgailauja, jam ne Seime stovėti reikia, o klūpėti Antakalnio kapinėse prie nepriklausomybės aukų kapų.
Pertvarkos laikais iš LKP Mažeikių rajono komiteto pirmojo sekretoriaus pareigų pakeltas į CK sekretorius ir turėjęs būti vienu iš A.Brazausko komandos narių S.Giedraitis, atėjus pasirinkimo metui, nusigręžė nuo gorbačiovinių pertvarkos idėjų ir pasuko tarnauti tamsiausioms jėgoms.
Persivadinusi į LSDP, buvusi LKP pasirodė esanti krikščioniškesnė už krikščionis demokratus – atleido sūnui paklydėliui ir priėmė tarp savų.
Moralines vertybes į naudą lengvai mainanti socdemų valdžia nedrįso jo įrašyti į savo rinkimų sąrašą – kad rinkėjų neatbaidytų, bet, kadangi po rinkimų rinkėjai ketveriems metams išnyksta, tuoj pat jį priėmė į savo frakciją Seime. 
Kiekvienas balsas pravers.
Na, argi ne lakmuso popierėlis šitas S.Giedraitis, rodantis, kaip stipriai rūgtelėję yra socialdemokratai?
O atšviežinti juos kol kas bandė tik genetiškai modifikuota Paleckių giminės atžala.
Senelis lenkėsi, tėvas lenkėsi, o šitas ėmė ir šoko prieš generalinę partijos liniją – tiesa, juokingai ir nesėkmingai.
Kitas kovotojas tiek prisitapšnojo, kad nebeturi teisės taikyti į Seimą, todėl jam atstovauja bendrapartiečiai.
Pavadinime teisingumą įsirašiusi partija savo narį Lementauską nuo teisingumo paslėpė Seime ir toliau kovos, kad tvarka būtų.
Darbiečių gretose – du kaltinamieji, vienas iš jų – pats vedlys.
Buvusį pasipūtimą po 2004 m. rinkimų V.Uspaskichas dabar pakeitęs draugiško linksmuolio kauke.
O kas belieka, kai nematomos jėgos parbloškė atgal į Lietuvą, kur siautėja prokurorai?
Savo laiku pabėgus į Rusiją, jau atrodė, kad misija baigta.
Tik vieną sykį teko nusigąsti, kai Maskvos milicija, Lietuvos prašymu, jį suėmė, bet neilgam – atvyko savi vyrukai iš FSB ir išvadavo.
Lietuvos žmonių dėka dabar bent trumpam gali atsikvėpti po neliečiamybės skydu.
Tokioje padėtyje geriau ieškotis užtarėjų, o ne stumti savo reikalus.
Tokie rūpesčiai nekvaršina galvos vienai V.Uspaskicho palydos damų D.Mikutienei.
Jai labai patinka Palangoje esantys poilsio namai „Baltija“.
Mat jie vis dar valstybiniai, tad yra kaip ir valdžios lovio sudedamoji dalis.
Ten mėgsta ilsėtis liaudies tarnai.
D.Mikutienė nekvaršina galvos ir dėl kažkokio visų minimo sunkmečio, nes ji pageidavo, kad krizės sąlygomis tvirtinamame biudžete 6 mln. litų būtų skirta „Baltijai“.
Suprantama: jei sunkmetis, reikia pasiruošti, kur atsipūtus per jį.
Jos bendramintis, tik kiek kuklesnis apetitu, yra liberalcentristas R.Palaitis, prašęs skirti 4,7 mln. litų iš deficitinio biudžeto tai pačiai „Baltijai“.
Atkreipus dėmesį į tokį didžiavalstybinį šio politiko mąstymą, dabar jis siūlomas vidaus reikalų ministru.
Lieka neaišku, kuo partijai neįtiko dabartinis ministras liberalcentristas R.Čiupaila, kuris labai daug padarė, kad Lietuva laiku įvykdytų Šengeno reikalavimus ir mes patektume į šią bevizę erdvę.
Gal šį klausimą reikia užduoti partijos lyderiui A.Zuokui?
Aišku, visas skelbiamas ir atšaukiamas kandidatūras galima aiškinti jėgų grupavimusi ar susitarimais, tačiau norėčiau paties A.Zuoko pareiškime dėl sveikatos apsaugos ministro posto atsisakymo matyti vertybinį sprendimą.
Pagarba vertinimams – tai daug.
Duokdie, teisus bus jo sugebėjimu naujai pažvelgti į save patikėjęs ilgametis disidentas V.Bogušis.
Tikėkimės, kad išmes tą ženkliuką „Teistas už gerus darbus“.
Kad būtų lengviau tai padaryti, papasakosiu apie vieną jo kolegą Kinijoje, kuris atliko labai daug gerų darbų.
Jo mastelių negali net palyginti su vandens parku, Šnipiškėmis ar išsišovusiu keliasdešimties aukštų pirštu priešais gėlių turgelį.
Pekino vicemeras rūpinosi statybomis šių metų olimpinėms žaidynėms.
Viskas buvo laiku padaryta, iškilo daugybė gražių ir reikalingų statinių.
Tačiau teisėsauga susekė, kad jis ėmė kyšius.
Kinai mano, kad valdininkų korupcija kenkia valstybei, todėl vicemerą sušaudė, neatsižvelgiant į „gerus darbus“.
Bet nebuvo nuteistas nė vienas verslininkas.
Nesiūlau sekti kinų pavyzdžiu, tik norėjau parodyti, kokiais principais jie vadovaujasi, kildami į pirmaujančias pasaulio ekonomikas.
Naujai atėjusiems prisikėlėliams teks su daug kuo susipažinti ir daug ko išmokti.
Štai seimūnė A.Baukutė, atrodo, kol kas išvis nesupranta, kur patekusi.
Žindyti kūdikį yra natūralu, bet lygiai taip pat natūralu yra ir valgyti, tik to kažkodėl niekas posėdžių salėje nedaro.
Tikėkimės, supras, kad Seimui reikia ne pieningas krūtis, o protą demonstruoti, jei nori būti pastebima ir vertinama.
Naujokams jau paruošta degutu ištepta privilegijų kumelė.
Jeigu prilips, sukniubs čia pat ties loviu, ir nebebus jėgų prisikelti.
Praėjusi kadencija ant kaklo jau užkabino pasunkintą mėnesinį litų kapšą su sumažintomis išlaidomis kanceliarijai.
Ar pavyks nusimesti, ar duosis kalami tautos prie kryžiaus su visu maišu?
Netruks naujokų padėjėjai sužinoti, kad rūmuose yra tokia vieta – Seimo kanceliarija, kur nuėjęs visada gausi ir popieriaus, ir rašiklių, ir sąvaržėlių.
Išlaidos kanceliarijai visai sumažės.
Tokios vietos neturi mokytojai, todėl jiems kompensacijos už kanceliarines išlaidas nėra numatyta.
Ir dar daug kitų stebuklų rūmuose išvysite.
Tik nevežiokite šunų pasivaikščioti Seimo automobiliais!
Dėl vaikų vežimo į mokyklą ar žmonų pas kirpėją dar nieko nesakė, vadinasi, galima.
Jei kuris neįtiks, tuoj paklius uošvę veždamas ligoninėn ar katę – pas veterinarą.
Visi privilegijuoti yra laikomi už pavadžio, privilegijas galima ne tik atimti ar sumažinti, bet ir paviešinti, o tada sudegsite, kaip tas, kažkuo neįtikęs, su šunimi.
Surišti švelniomis privilegijų virvutėmis naujokai įtraukiami į senbuvių pasaulį – žiūrėk, kaip gera mūsų jaukiame urvelyje – ir tampa rankas kilnojančiomis lėlytėmis.
Net vakarykštis jaunas liberalas – suprask, vakarietiško kirpimo – apšilęs Seime griaudėja iš pasipiktinimo, kai važiuoti pas rinkėjus jam duoda ne BMW, o „golfą“.
Juk pakliuvęs į Seimą žmogus tampa kitoks.
Jam net įstatymai kiti taikomi.
Jei dirbote kokioje televizijoje ir turėjote terminuotą darbo sutartį sezonui, jam pasibaigus arba išeidavote kaip stovėjęs, arba sutartį pratęsdavote.
Dabar viskas kitaip.
Na ir kas, kad išrinktas tik ketverių metų laikotarpiui!
Jokios terminuotos darbo sutarties nebus, bet už tai bus riebi išeitinė kompensacija.
Gudručiai jums išaiškins, kad taip turi būti, nes, jei neišbūsite visos kadencijos,... ir t.t, ir t.t.
Suriša ir draugiškos paslaugos pagal principą: šiandien tu man, rytoj aš tau.
Pogrindyje pradėjusios reikštis asmeninės ambicijos jau pirmajame balsavime sudrebino permainų koalicijos mūrą.
Kaip nepadėkosi V.Uspaskichui, kuris žaismingai švystelėjo keletą pliauskų į stringantį balsavimo traukinuką, ir šis pūškuodamas užtempė A.Valinską į Seimo pirmininko kėdę?
Ar užsislėpusių trumparegių dėka V.Uspaskichas netaps Seimo auksine žuvele, kurios niekas nenorės atiduoti prokurorų keptuvei?
Nesuvaldžius nuomonių įvairovės į vieningą srautą, neužteks jėgos permainoms.
Chaoso pėdsakus TS-LKD rodo J.Razmos veiksmai buvusiame Seime, kai jis ragino kelti atlyginimus politinio pasitikėjimo valdininkams, o tuo pačiu metu jo partijos lyderis A.Kubilius viešai skelbė būtinybę taupyti.
Nuosavas išprotavimas daliai politikų brangesnis nei bendrai priimti principai.
Šia tema turime skaudžią istorijos pamoką: perdėta meilė nuosavam žiponėliui XVIII a. sugriovė Abiejų Tautų Seimą, o drauge sunaikino mūsų valstybę.
Tačiau atsispyrus pagundoms yra galimybė, kad šitas Seimas sugebės pakelti savo vertę žmonių akyse, o mūsų solidarumo jam labai reikės.
A.Valinskas tai suprato, paskelbdamas sprendimą dėl savo būsimos algos.
Diametraliai priešingą K.Prunskienės tipo politikų įsitikinimui, kad prie ministro išeitinės dar reikia prisidurti ir išeitinę iš Seimo, kuriame nedirbai, bet į kurį buvai išrinktas.
Gal tokie materialūs sprendimai yra vertybinių nuostatų išraiška?
Jei taip, palinkėčiau naujam Seimui savo veiksmais sugrąžinti tautos pasitikėjimą savo atstovų susirinkimu.
Reikia visai nedaug: matyti toliau savo tvoros ir girdėti, kas vyksta už rūmų sienų.
Ne veltui amžinasis Seimo žydas E.Zingeris per pirmą posėdį ne sykį išmintingai ragino pažvelgti, kas vyksta už lango.
Kelinta diena susirašinėjau su moteriške, norinčia pirkti elektroninių knygų skaityklę.
Tai su lizingu sutarties nepavyksta pasirašyti, tai pavedimas bus kitą dieną.
Na tokios eilinės problemos.
Pagaliau pavedimas padarytas, bet skaityklės reikia labai greit, nes moteris nori kažkur išvažiuoti ir DPD nebespės atvežti.
Pasižiūriu pristatymo  adresą, ogi Naujoji Vilnia.
Ką darysi, sėdu į mašiną, Google Maps į rankas ir vežu pats.
Skaityklė ne bet kokia, o pati brangiausia iš dabar mūsų parduodamų - 9,7 colių Pocket Book 902.
N.Vilnia pasitinka mane vaizdais panašiais į tuos, kokį matote nuotraukoje.
Lietuviškai kelio paklausti nepavyko, visi tik rusiškai kalba.
Mokyklos stadione pauglės atvirai suka ratu vynelio butelį, skaityklę reikia pristatyti į labai eilinį penkiaaukštį su tikrai labai murzina laiptine.
Pagalvojau, kad gal kam nors nusikaltau, gal čia mane “užkasti” nori.
Kadangi iš anksto paskambinau tai 4 aukšto koridoriaus gale manęs jau laukė miela ~60 metų senutė.
Pro duris pamatęs vargą vieno kambario butelio interjerą nedrąsiai paklausiau ar ši ponia užsakė skaityklę?
Ji nusistebėjo kodėl aš taip klausiu, argi ji nepanaši į tokią, kuri galėtų pirkti skaityklę.
Man tikrai neatrodė panašu…
Bet ji pirko!
Apie skaitykles sužinojo prieš metus pamačiusi mūsų stendą Vilniaus knygų mugėje.
Metus laiko taupė ir driokstelėjo skaityklę už 1269 Lt .
Močiutė puikiai naudojasi kompiuteriu, internetu, perka e.parduotuvėse.
Trumpai parodžiau kaip veikia skaityklė ir ji užtikrintai pasakė, kad susitvarkys.
Pagrindiniai jos argumentai buvo tokie: a) knygos bus pigesnės.
Ji skaito vokiškai, rusiškai ir lietuviškai, taigi, su knygų pasirinkimu problemų nebus.
b) vasarą gyvena kaime todėl vežiotis visą biblioteką nepatogu.
O ir vieno kambario bute nėra kur krauti knygų.
c) regėjimas jau nebe tas, o didelio ekrano skaityklėje raides galima labai dideles pasidaryti.
Man toliau besistebint tokia pirkėja ji mane drąsiai užtikrino, kad kuo toliau tuo daugiau žmonių pirks skaitykles ir skaitys elektronines knygas.
Lyg man reikėtų tokio įtikinėjimo :) 
Vat mūsų leidėjai dar kažko laukia, netiki.
Jei reikia aš jums jau daug panašių skaitytojų atrasiu - patikėkit žmonės nori skaityti knygas tokiame formate ir nieko jūs nenuveiksite sukišdami galvas į smėlį ir vaizduodami, kad nėra tokios problemos.
Bylą dėl A. Paleckio pasisakymų, esą 1991 metų sausio 13-ąją „savi šaudė į savus“, prokurorai perdavė teismui.
Vilniaus miesto apylinkės prokuratūroje baigtas ikiteisminis tyrimas baudžiamojoje byloje dėl 1991 metais SSRS įvykdytos agresijos prieš Lietuvos Respubliką ir jos gyventojus neigimo.
Pranešimas apie įtarimą dėl nusikalstamos veikos įteiktas Lietuvos socialistinio liaudies fronto pirmininkui Algirdui Paleckiui.
Vykdant Baudžiamojo proceso kodekso normų reikalavimus, ikiteisminio tyrimo medžiaga pateikta susipažinti įtariamajam ir jo gynėjai.
Ikiteisminis tyrimas dėl A. Paleckio viešai išdėstytų teiginių, paneigiančių, kad 1991-ųjų sausį sovietų ginkluotosios pajėgos prieš nepriklausomą Lietuvą įvykdė agresiją, Vilniaus apygardos prokuratūroje buvo pradėtas pernai gruodžio 28 dieną.
Toks procesinis sprendimas priimtas reaguojant į prokuratūroje gautą Seimo nario prof. Kęstučio Masiulio pareiškimą.
Savo teiginius, paneigiančius ir šiurkščiai menkinančius 1991 m. sausio 13 d. įvykius ir jų aukas, A. Paleckis išdėstė „Žinių radijo“ laidoje „Raktas“, transliuotoje praėjusių metų lapkričio 2 dieną.
Lietuvos socialistinio liaudies fronto pirmininkas, Vilniaus miesto savivaldybės tarybos narys A. Paleckis pareiškė, kad Sausio 13-osios įvykių metu „saviškiai šaudė į savus“.
Iki teisminis tyrimas dėl. A. Paleckio žodžių, pradėtas, kaip numato Baudžiamasis kodeksas, dėl viešo pritarimo tarptautiniams nusikaltimams, SSSR ar nacistinės Vokietijos nusikaltimams Lietuvos Respublikai ar jos gyventojams, jų neigimo ar šiurkštaus menkinimo.
Už tokią nusikalstamą veiką pagal Baudžiamąjį kodeksą numatoma bauda arba laisvės apribojimas, arba areštas, arba laisvės atėmimas iki dvejų metų.
A. Paleckis: dėl Sausio 13-osios įvykių kalti A. Butkevičius ir V. Landsbergis Socialistinio liaudies fronto pirmininkas Algirdas Paleckis trečiadienį surengtoje spaudos konferencijoje teigė turįs liudininkų, galinčių patvirtinti, kad prieš dvidešimtmetį per Sausio 13-ąją savi šaudė į savus.
Anot A. Paleckio, yra gautas sutikimas viešinti šių liudininkų paliudijimus, bet ne jų tapatybę.
Trečiadienį per spaudos konferenciją A. Paleckis pristatė savo surinktus įrodymus, šaltinius, pagrindžiančius anksčiau jo išsakytus teiginius dėl šaudymo prieš savus, pasigedo konkretaus kiekvieno žuvusiojo mirties aplinkybių tyrimo.
A. Paleckio teigimu, pagrindiniai Sausio 13-osios įvykių kaltininkai – tuometis Krašto apsaugos departamento direktorius Audrius Butkevičius ir Aukščiausiosios Tarybos-Atkuriamojo Seimo pirmininkas Vytautas Landsbergis.
1991 metų sausio 13-ąją nuo svetimos armijos kulkų ir prievartos Vilniuje žuvo 14 žmonių ir šimtai buvo sužeisti.
2011 metų sausio 8-ąją vietinio patrakėlio kulkos JAV mieste Tusone pakirto 6 žmones ir sužeidė 14.
Šiedu įvykiai turi kai ką bendro, bet ne tiek, kiek norėtųsi.
O norėtųsi, kad pralietas kraujas bent palaistytų laisvės medį.
Lietuvos tragedijos atveju kaip tik taip ir buvo – gyvybės ir sveikatos aukų pareikalavęs taikus, bet kietas lietuvių pasipriešinimas parodė tikrąjį sovietų imperijos veidą, paspartino jos žlugimą, o Lietuvai atvėrė naujus laisvės kelio iššūkius.
Tačiau Amerikoje – kokių teigiamų pasekmių galima iš Tusono žudynių tikėtis?
Kaip tik tokius klausimus tos šalies spauda ir kelia.
Daugeliui žmonių atrodo, kad kai kurių laisvių Amerikoje ne per mažai, bet per daug.
Todėl jie ir klausia, ar bus pagaliau priimtas įstatymas ne plėsti, o riboti laisvę privatiems asmenims įsigyti ir nešioti šaunamuosius ginklus?
Apžvalgininkė Gail Collins dienraštyje „New York Times“ priminė, kad jau 2009-aisiais įvykusiame Kongreso narės Gabriell Giffords susitikime su rinkėjais vienas protestuotojas taip energingai mosikavo plakatu su užrašu „Netrypkit ant manęs“, kad jam netyčia iš dėklo po pažastimi iškrito pistoletas.
Laimei, pistoletas neiššovė ir nieko nesužeidė.
Pati kongresmenė tąsyk įvykiui nesuteikė ypatingos reikšmės.
„Kai atstovauji apygardai, kurioje kadaise vyko istoriniai ir legendiniai vesterno susišaudymai, tavęs nestebina niekas“.
Žurnalistės G. Collins žodžiais, „kongresmenė G. Giffords puikiai laviruoja kaip gana pažangi demokratė vis labiau konservatyvioje valstijoje.
Ji – drąsi laukinių Vakarų mergina, turinti populistinę programą, sumaišytą su gyvenamosios vietos branginamomis vertybėmis.
Viena jų – priešinimasis šaunamųjų ginklų ribojimui “.
Pasak žurnalistės, „nuostabu, kad tas vyriškis su pistoletu po pažastimi net nebuvo suimtas.
Nuo to laiko Arizonos valstija išvis panaikino reikalavimą turėti leidimą nešioti paslėptą ginklą“.
Tai ginklų kontrolės atžvilgiu viena labiausiai apsileidusių valstybių.
Ji negauna prasčiausio balo iš ginklų kontrolės šalininkų tik dėl to, kad Arizonos seimelis dar nepriėmė įstatymo, reikalaujančio, kad aukštosios mokyklos ir koledžai leistų žmonėms atsinešti ginklus į studentų miestelį.
[...]
O šaudytojas Jaredas Loughneris atėjo į kongesmenės G. Giffords renginį su pusiau automatiniu ginklu, kurį sugebėjo legaliai įsigyti, kadangi jų pardavimą ribojantis įstatymas 2004 m. nustojo galios, o Kongresas neturėjo drąsos priešintis ginklų prekybą palaikančiai Nacionalinei šautuvų asociacijai ir įstatymo galiojimą pratęsti“.
Jei J. Loughneris būtų įsigijęs tik įprastinį pistoletą, jis būtų galėjęs nušauti tik porą žmonių.
Daugelis amerikiečių tvirtai palaiko eilinių piliečių teisę gana lengvomis sąlygomis tokius ginklus įsigyti – žinoma, tik savigynos tikslais, na, ir medžioklės.
Tuo atveju „nebūtume netekę federalinio teisėjo, 76 metų bažnyčios savanorio, dviejų pensininkių, 30-mečio kongresmenės padėjėjo ir devynmetės mergaitės, neseniai išrinktos į savo mokyklos moksleivių tarybą ir atėjusios į renginį tam, kad pamatytų, kaip veikia demokratija“, – rašė žurnalistė.
O J. Loghnerio šautuvu, 9 milimetrų „Glock“, yra labai lengva pakartotinai šaudyti, jo apkaboje telpa 30 šovinių.
Jis „netinka medžioklei ar savigynai, – sakė Paulas Helmke, vienos ginklų kontrolės šalininkų draugijos vadovas.
– Jis tinka, jei nori labai greitai nužudyti ar sužeisti daugelį žmonių.“
Amerika turi ilgą ir baisią politinių nužudymų ir bandymų nužudyti istoriją.
Ko mes ligi šiol neturėjome, tai politinės žmogžudystės bandymų, kurie su savim nusineštų ir daugelio nekaltų pašalinių žmonių gyvybę“, – rašė Gailė Collins.
Kitas „New York Times“ apžvalgininkas, ekonomistas, Nobelio premijos laureatas Paulas Krugmanas sakosi dėl Arizonos išpuolio nenustebęs, nes po Billo Clintono išrinkimo prezidentu padidėjo politinė neapykanta.
Ji reiškėsi sprogdinimais Oklahoma Sityje, minių aistra Johno McCaino ir Saros Palin mitinguose, ją liudijo vidinė Tėvynės saugumo departamento ataskaita, kuri 2009 m. balandį įspėjo apie dešiniojo ekstremizmo stiprėjimą su didėjančiu smurto potencialu.
„Prie to prisidėjo kovinga politinė retorika, ir šito išpuolio nereikia laikyti su niekuo nesusijusiu įvykiu.
Padorūs žmonės turėtų pasipriešinti tiems neapykantos skleidėjams, ir respublikonų partijos vadovams reikia nusilenkti tikrovei ir pagaliau užimti poziciją prieš priešų naikinimo retoriką, nes kitaip tai bus tik smurto pradžia“.
Tačiau dar kitas „New York Times“ apžvalgininkas, Rossas Douthatas, reiškė kiek kitokią nuomonę: „Jeigu perkaitusi retorika ir kariniai palyginimai tikrai neišvengiamai veda prie žudymo, tai teisti reiktų abi partijas.
[...] 
Kai mūsų politikai ir rėksniai žurnaliūgos elgiasi kaip juokdariai ir partiniai fanatikai, jie ir turėtų atsakyti už savo juokavimus ir fanatizmą.
Tačiau jų negalima laikyti atsakingais už tamsą, kuri visada laukia praryti nestabiliuosius ir praradusius protą“.
Tarsi antrindamas R. Douthato minčiai ir paneigdamas P. Krugmano analizę, liberalaus (amerikietiška prasme), taigi į kairę linkusio savaitraščio „New Republic“ komentatorius Jonathanas Chaitas rašė, kad „išpuolis Arizonoje nėra dešiniojo įtūžio produktas“ ir kad „konservatoriai pagrįstai piktinasi tuo, jog kaltė už G. Giffords sužeidimą suverčiama jiems.
Jos užpuoliko manija galbūt buvo truputį daugiau linkusi į dešinę negu į kairę, tačiau apskritai žiūrint ji beveik nesusijusi su kraštutinai dešiniąja politika.
J. Loughneris nebuvo dešiniųjų draugovės narys, iki kraštutinumo pertempiantis apokaliptinę ekstremistų retoriką apie laisvės medžio drėkinimą.
Ne, jo veiksmas buvo atsitiktinis išpuolis“.
Glennas Reynoldsas dienraštyje „Wall Street Journal“ irgi argumentavo, jog karine retorika naudojosi ne vien respublikonai, bet ir demokratai.
O apžvalgininkas E. J. Dionne`as „Washington Poste“ rašė, jog „septintajame ano šimtmečio dešimtmetyje kairieji liberalai ragino imtis smurto ir kartais jo patys ėmėsi, ir tada kiti, nuosaikesnieji, juos ragino tokį kairiųjų smurtą pasmerkti.
O dabar konservatorių vadovai turėtų pasmerkti dešiniųjų paribio elementų smurtą šiandien“.
Jau minėtasis R. Douthatas kvietė prisiminti, jog „tikrai šiandien pasaulyje yra šalių, kur net pagrindinės partijos ir sąjūdžiai imasi smurto prieš savo oponentus.
Praėjusią savaitę įvykęs pakistaniečio politiko, išdrįsusio apginti krikščionį, nužudymas yra geras tokio pasaulio pavyzdys.
Tačiau Amerika yra kitokia.
Nuo respublikonų partijos vadovybės iki pat Arbatėlės sąjūdžio eilinių, visi G. Giffords politiniai oponentai išpuoliu piktinosi.
Nėra Amerikos politikoje tokios frakcijos, kuri norėtų matyti savo oponentų mirtį.
Tai galbūt nedidelis pasitenkinimas, tačiau pasaulyje, kur tiek daug skausmo ir nuostolių, tai vis dėlto reikšminga“.
Taip rašo R. Douthatas „New York Times“ apie Ameriką. 
Vargu, ar taip būtų galima rašyti apie Rusijos ir Baltarusijos valdančiąją klasę.
Komentaras skambėjo per Lietuvos radiją.
Nežinau, niekaip neapsisprendžiu, koks mano santykis su šita knyga.
Knyga iš tikrųjų pilna visko – įdomių charakterių, vietų (miestelis, kuriame gyvena vien baltieji, ir “Dugnas” – kalvos, kur gyvena beveik vien juodieji), siužeto linijų, tiesiog, nors lyg ir jaučiu ją, bet kartu ir neįsijaučiu, nepajaučiu iki galo.
Ir kadangi knyga niekaip manęs nepaleidžia, vis apie ją galvoju, vien dėl to negaliu sakyti, kad man nepatiko, nors, kad patiko taip pat negaliu sakyti.
Ir jau pradedu griežti dantį ant, kaip bebūtų keista, Baltų lankų leidyklos, nes… labai noriu prikibti prie vertimo (vertėja Ina Rosenaitė).
Kadangi nesu knygų leidybos specialistė ir nežinau, kas už ką leidykloje atsakingas, tai nežinau, kieno kaltė yra ganėtinai daug klaidų, paliktų knygoje (redaktoriaus?).
Bent jau tokie šposai, kai tris kartus skaitau sakinį ir nesuprantu, apie ką jis, tai tikriausiai vertėjo klaidos, o paskui jau apskritai, redaktoriaus nebuvimas, jei tokios klaidos yra neištaisytos.
Pvz., knygos skyriai – metai.
Skyriuje 1923 rašoma “1985m. nieks nežaidė”.
Juk akivaizdu, kad ne apie XXa. knygos veikėjai kalba, o apie XIX… 
Gal tokie dalykai ir apsunkino įsijautimą į knygą?
Viskas vyksta jau minėtoje vietovėje, Ohajo valstijoje, JAV. 
Knygoje gyvenantys žmonės juodieji  (tais laikais (1920) dar nebuvo jokio politinio korektiškumo), tai jie visi dar buvo negrai, vis dar nelabai mokantys tvarkytis su jiems duota laisve.
Vyrai dažniausiai bedarbiai, visą gyvenimą laukiantys didelių darbų, prie kurių (darbų ir pinigų) baltieji jų neprileidžia, dažniausiai palikę savo šeimas, vaikus.
Bet ne apie vyrus šiaip knyga, apie moteris.
Dvi mergaitės Nelė ir Sula, užaugusios visiškai skirtingose šeimose, susidraugauja ir tampa neperskiriamos: “Kai jos susitiko, pirmiausia tuose ruduose koridoriuose, paskui – ties sūpynių virvėmis, pasijuto laisvai ir patogiai tarsi senos draugės.
Nes jau prieš metų metus suprato nesančios nei baltaodės, nei vyrai, suvokė, kad joms draudžiama ir laisvė, ir pergalės, ir ėmėsi kurti kažką kitą, kuo būti.”
Kaip visada, neperskiriamos tam tikram laikui, iki tam tikro įvykio, iki išdavystės, kuri tikriausiai taip jau lemta draugystėms, yra neišvengiama.
Jų aplinka savotiškai išprotėjusi, kartais tikrai magiškai realistiška - močiutės, mamos, tetos, visos su vienokiomis ar kitokiomis keistenybėmis.
Iš tikrųjų Sula knygoje pradeda dominuoti tik į knygos antrą pusę, kai po ilgo nebuvimo sugrįžta į Dugną. 
Ko ji ten sugrįžo?
Sujaukti draugės gyvenimo?
Sutvirtinti bendruomeniškumo Dugne (visi prieš ją nesitarę susivienijo – buvo vieni kitiems geresni, pakantesni).
Man taip iki galo ir liko neaiškūs kai kurie Sulos motyvai, o gal jų net ir nebuvo, neturėjo būti?
Gal dėl to ir liko tas klaustukas pakibęs virš knygos?
Pažiūrėjus į knygos parašymo laikotarpį – 1973 m., į galvą lenda mintis – autorė gi ne tik moteris, o dar juodoji moteris.
Tai kokia iš viso jos padėtis kaip rašytojos?
Kokiai nerealiai jai tenka būti, kad išsikovoti vietą baltam vyriškam pasauly?
Toni Morisson “who in novels characterized by visionary force and poetic import, gives life to an essential aspect of American reality”1993 m. gavo Nobelio literatūtos premiją.
Kaip sako Wiki, žinomiausios jos novelės yra The Bluest Eye, Song of Solomon ir Beloved. 
Neskaičiau kitų jos knygų, bet ar nebuvo Nobelio premija suteikta atiduodant duoklę moteriai ir jos odos spalvai?
Tikiuosi, kad aš labai neteisi.
Dar norėčiau atkreipti dėmesį į knygos viršelius.
Lietuviškasis viršelis visiškai neduoda nuorodos į knygos turinį, tiesiog neutralus, net sakyčiau neatitinkantis knygos dvasios (imdama skaityti knygą, net galvojau, kad pavadinimas reiškia beržų sulą), galėtų tikti bet kuriai kitai knygai (tikriausiai dailininkas patingėjo knygą paskaityti, kaip ir vertėja – dar kartą perskaityti, ką išvertė).
O štai rastieji internete kitokie – vienas labiau orientuotas į jauną Sulą, o kitas – į suaugusią, apie kurią ir yra ši knyga (bent jau man taip rodos) ir šitas viršelis man labiausiai prie to įsivaizdavimo, kaip įsivaizdavau knygą.
Taigi perskaičiau, bet nesusigyvenau.
Gal ir radau priežastį – “šią knygą reikia versti iš naujo”…
Prieš 20 metų Lietuva lemiamą mūšį dėl nepriklausomybės atrėmė piliečių rankomis.
Beginklė, pilietinė gynyba - tokia tuomet buvo apgalvota kovos strategija.
Jei šiandien prieš Lietuvą būtų panaudota agresija, kautumėmės visai kitaip.
Gynybos ekspertai sako, kad kelti klausimą, kas būtų, jei pasikartotų prieš dvidešimt metų buvusi situacija, yra sudėtinga, nes aplinkybės - kardinaliai pasikeitusios.
Pasak kariuomenės vado generolo majoro Arvydo Pociaus, esminis skirtumas – Lietuva nebe viena, o priklauso NATO, 2 mln. karių ir moderniausią ginkluotę turinčiai didžiausiai jėgai pasaulyje.
Maskva nebegalėtų pavadinti „vidiniu konfliktu“ „Kai įvyko 1991-ųjų Sausio įvykiai, Maskva suprato Lietuvą kaip savo teritorijos dalį, o ne kaip atskirą subjektą.
Maskvos manymu, tai buvo kažkoks vidinis konfliktas.
Dabar, po dvidešimties metų, situacija kardinaliai pasikeitė.
Karinės jėgos panaudojimas yra tarptautinė agresija, kurią reguliuoja Jungtinių Tautų chartija, Lietuva yra tarptautinių organizacijų narė.
Net ir Maskvos požiūriu dabar tai būtų ne vidinės tvarkos įvedimas, o karas“, - DELFI sakė politologas, Vilniaus universiteto Tarptautinių santykių ir politikos mokslų instituto dėstytojas Vaidotas Urbelis. 
Per dvidešimtmetį daug kas pasikeitė ir Lietuvos kariniame pasirengime.
Per 1991-ųjų Sausio įvykius Lietuvos ginkluotas pasipriešinimas buvo beveik neįmanomas, nes kariuomenės nebuvo.
„Galimybių spektras buvo daug mažesnis, nes pradinės savanorių grupės buvo mažos ir silpnai ginkluotos.
Juos būtų tiesiog iššaudę.
Tai, ką turime dabar ir prieš dvidešimt metų – nepalyginami dalykai“, - pastebėjo jis.
Taline esančiame Tarptautiniame gynybos studijų centre dirbantis buvęs Krašto apsaugos ministerijos Gynybos politikos ir planavimo departamento direktoriaus pavaduotojas Tomas Jermalavičius svarstė, kad karo prievolininkų mobilizacijos, kai kariauti šaukiami visi tarnybai tinkami vyrai, galbūt ir neprireiktų, gali pakakti ir reguliariųjų pajėgų arba dalinės mobilizacijos.
Tuo tarpu kariuomenės vadas A. Pocius neįsivaizduoja valstybės gynybos be mobilizacijos (ir žmonių, ir technikos, ir resursų, ir kt.): „Jei reiks, bus mobilizuoti visi tinkami karo prievolininkai.
Gali būti šaukiami ir netarnavusieji kariuomenėje prievolininkai“.
Paprieštaravus, kad netarnavusius žmones, prieš siunčiant į mūšį, reiktų apmokyti, o prasidėjus karui tam gali nelikti laiko, kariuomenės vadas atsakė: „Karas neprasideda netikėtai.
Yra simptomai.
Ruoštis reikia iš anksto, nelaukiant, kol prasidės krizė“.
T. Jermalavičius dar labiau abejojo, ar prireiktų civilių, neginkluotų piliečių budėjimo prie svarbiausių objektų, kaip kad buvo prieš dvidešimtmetį: „Labai pasistengus, tokį scenarijų gal ir galima įsivaizduoti, bet jo tikimybė vargu ar didelė.
Šalis, skirtingai nei prieš 20 metų, nesusidurtų su krize, kai turimos tik improvizuotos priemonės.
Daug kas, ką esame sukūrę per tuos 20 metų, gali būti ir būtų panaudota kritiškai svarbios transporto, komunikacijų, energetikos ir kitokios infrastruktūros apsaugai krizės atveju.
Klausimas, ar valstybė yra pasirengusi efektyviai išnaudoti tuos turimus pajėgumus, ar turi reikiamus planus, ar nuolat vykdo krizių valdymo pratybas, kuriose bendradarbiaujama su visuomeninėmis organizacijomis ir privačiu sektoriumi.
Dar didesnis klausimas, ar visuomenės nariai supranta savo vaidmenį nacionalinio saugumo krizės atveju ir yra pasirengę bei nori dalyvauti su ta krize susitvarkant“.
T. Jermalavičius sakė, kad Lietuva neturi pakankamai prieštankinių ir priešlėktuvinių ginklų.
Pavyzdžiui, neturime nei vidutinio, nei ilgo nuotolio priešlėktuvinės gynybos sistemų.
Tačiau jis pabrėžė, kad kaip Aljansas – visko turime per akis.
Kariuomenės vadas A. Pocius, saistomas valstybės paslapčių, negalėjo kalbėti nei apie gynybos taktiką, nei apie ginkluotę.
Apie buvusio krašto apsaugos ministro socialdemokrato Juozo Oleko įsakymu už 220 mln. litų nupirktus išminavimo laivus (neoficialiuose pokalbiuose kariškai šį pirkinį vadina katastrofa – tokie laivai priešo gali būti nuskandinti pirmosiomis užpuolimo minutėmis) A. Pocius samprotauti nenorėjo: „Tai įvykęs faktas“.
Paklaustas, kiek už tuos milijonus buvo galima nupirkti moderniausių priešlėktuvinių ir prieštankinių ginklų (pavyzdžiui, „Stinger“, „Javelin“), kariuomenės vadas, ilgokai patylėjęs, atsakė: „Daug“.
Šiauliuose dislokuota NATO oro policijos misija nėra krizei ar karui pritaikyta misija, todėl joje dalyvaujantys kontingentai neturi nei reikiamos ginkluotės ir logistikos, nei mandato veikti karinės gynybos operacijoje.
„Tačiau, Aljansui priėmus sprendimą aktyvuoti Vašingtono sutarties kolektyvinės gynybos straipsnį, neabejoju, kad Aljanso pajėgų vadovybė rastų, kaip ir kam panaudoti ir šį nedidelį kontingentą“, - sakė T. Jermalavičius.
A. Pocius, paklaustas, kiek laiko mūsų kariuomenė pajėgi išlaikyti bent dalį teritorijos, laukiant, kol atvyks sąjungininkų pajėgos, atsakė lakoniškai: „Apie gynybinius planus kalbėti negaliu.
Valstybė būtų ginama“.
Tuo tarp gynybos ekspertas T. Jermalavičius svarstymus, kiek laiko Lietuva be NATO pagalbos sugebėtų atsilaikyti prieš priešą, vadina būrimu iš kavos tirščių ir siūlo neabejoti, ar Aljansas laiku stotų į pagalbą.
„Reikia patiems mažiau abejoti – savimi ir savo sąjungininkais “, - teigė T. Jermalavičius.
Gynybos ekspertas aiškino, kad NATO negalėtų nuspręsti nesikišti į konfliktą, net jei Lietuvos teritorija būtų okupuota akimirksniu: „Neveikimo atveju, Aljansas de facto nustotų egzistuoti kaip, beje, tikriausiai ir Europos Sąjunga, kurios dabartinėje juridinėje bazėje yra įtvirtintas solidarumo principas.
Vargu, ar būtų leista tokiam scenarijui tapti realybe.“
Kariuomenės vadas pabrėžė, kad žmonės, manantys, jog NATO mus apgins, o patiems nereiks nieko daryti, yra labai naivūs: „Euforija, kuri buvo apėmusi Lietuvai įstojus į NATO, buvo populistinė – žmonės manė, kad dabar jau viskas – mus apgins.
Bet mes privalome įnešti savo indėlį.
Turime užtikrinti Aljanso pajėgų priėmimą.
O lėktuvai skraido labai greitai - oro gynyba gali atsirasti labai greitai“.
Gynybos ekspertas T. Jermalavičius ir politologas V. Urbelis pabrėžė, kad šiandien gynybą, tiek grėsmes, tiek agresijos priemones reikia matyti plačiau.
„Atrodo, kad karinės jėgos naudojimas reiškia karą.
Tačiau šiuolaikiniame pasaulyje karinė jėga naudojama kaip politinio spaudimo priemonė.
Visai nebūtina užpulti kitą valstybę, kaip kad pasielgė Rusija su Gruzija. 
Jėgą galima demonstruoti karinėmis pratybomis, žvalgybos operacijomis ir kt.
Galima siekti pakeisti politinę santvarką, įtakoti ekonomiką.
Jėgos panaudojimo spektras yra labai platus – ne vien tik karas.
Kai kurios valstybės, pavyzdžiui Rusija, turi plačias galimybes tuo pasinaudoti, - sakė politologas.
- Kitos valstybės, įskaitant Rusiją, kuri aiškiai deklaruoja, kad nori atstatyti savo įtaką postsovietinėje erdvėje, žiūri, kuriose vietose Lietuva yra silpniausia.
Kalbant apie Lietuvos saugumą ir gynybos išlaidas, akivaizdu, kad jiems atrodo, jog tai gali būti viena iš silpnųjų Lietuvos pusių.“
Todėl, pasak T. Jermalavičiaus, svarbu prisidėti prie Aljanso taikomos agresorių atgrasinimo taktikos: „Ir mums reikia daryti namų darbus: remti sąjungininkus, kai jie papuola į bėdą, sugebėti atkreipti sąjungininkų dėmesį į savo situaciją, gebėti veikti kartu su jais, stiprinti savo nacionalinio saugumo pagrindus ir palaikyti gerus santykius su kaimynais.“
Prieš dvidešimtmetį pasitelkė piliečius ir televiziją 
Prisimenant 1991-ųjų Sausio įvykius, akivaizdu, kad situacija buvo visai kitokia.
Tuomet Lietuva nebuvo pasiruošusi karui, nebūtų galėjusi apsiginti nuo sovietų pajėgų, tad teko ieškoti kitokios išeities.
Tuomet Krašto apsaugos departamentui vadovavęs Audrius Butkevičius vienoje spaudos konferencijoje priminė, kad tuo metu Lietuvoje vyko apgalvotas neginkluotas pasipriešinimas.
„Lietuva turėjo savo gynybinę strategiją, nebuvome pasyvūs.
Mes naudojome gynybos būdą, kuris vienintelis buvo efektyvus ir davė rezultatą ne tik Lietuvoje, bet ir pasaulinėje istorijoje.
Pilietinė gynyba, panaudojant civilius asmenis, - A.Butkevičius pasakojo, kad rėmėsi garsaus JAV politologo Gene‘o Sharpo neginkluotos kovos teorija.
-Klaida manyti, kad tai buvo savaiminis procesas, o visas darbas tebuvo sukviesti žmones.
Minia buvo valdoma, pats valdymas rėmėsi konkrečia socialine pilietinės gynybos teorija.“
Pasak jo, anksčiau vykęs Baltijos kelias, mitingai padėjo treniruoti žmones.
Buvo pakankamas kiekis žmonių, pasiruošusių veikti taip, kaip reikalavo strategija.
Strategijoje buvo numatyti objektai, kuriuos turėjo ginti visuomenė, savo darbą turėjo atlikti ir profesionalai.
Vienas iš svarbiausių objektų – televizijos bokštas.
Į jį buvo pasiųsti neginkluoti Rokiškio užkardos pasieniečiai.
„Pats tikrinau kišenes prieš siunčiant į TV bokštą, nes bijojau, kad kas nors iš nerimo ir įtampos pasiims ką nors šaunančio ar duriančio.
Mes buvome numatę, kad galime būti apkaltinti provokaciniais veiksmais, todėl siekėme išvengti net ir pačios menkiausios galimybės“, - pasakojo A.Butkevičius.
Pasieniečiams buvo suformuoti uždaviniai, kuriuos jie įvykdė, – priversti sovietų kariškius jėga veržtis į bokštą, kad televizijos kameromis būtų užfiksuota, jog sovietai naudoja jėgą.
Antras uždavinys – po įsiveržimo turėjo būti išblokuota priešgaisrinė įrangą – inertinės dujos, nusileisdamos iš bokšto viršaus į apačią turėjo sutrikdyti TV bokšto veiklą.
Kitas dalykas – parlamento gynyba.
Parlamento rūmus ketinta ginti ir ginklu, jei to būtų prireikę.
Buvo priimtas Valstybės gynimo tarybos sprendimas, kad jei SSRS kariškiai bandys užimti parlamentą, bus pasipriešinta ginklu bent simboliškai.
„1940 m. Lietuvos kariuomenei nesiginant, buvo sudarytos prielaidos teigti, kad įvyko ramus inkorporavimas į SSRS sudėtį.
Manėme, kad privalome pademonstruoti, kad valstybė ginasi, turi savo pajėgas.
Toje vietoje mes būtume simbolinius šūvius iššovę ir taip, kad jie būtų maksimaliai matomi.
Iš esmės tai buvo mūšis TV kadre, laimėtas televizijos kameromis“, - pasakojo A. Butkevičius. 
Kalbant apie 1991-ųjų Sausį dažnai vedamos paralelės su 1940-ųjų okupacija.
Generolas majoras A. Pocius, kalbėdamas apie tautos ir valstybės valią gintis, prisiminė Suomiją, 1939 metais pasipriešinusią Sovietų Sąjungai: „Nors Suomija karą ir pralaimėjo – prarado dalį teritorijos, mokėjo kontribucijas, ji išliko kaip valstybė.
O kitų trijų Baltijos valstybių istorija kitokia...
Priešindamiesi suomiai neteko, jei neklystu, apie 16 tūkst. žmonių.
O mes nesipriešindami žmonių praradome nepalyginamai daugiau“.
Kariuomenės vadas neatsakė į klausimą, kas būtų, jei pasikartotų 1940 metų situacija, kai prezidentas Antanas Smetona pakluso Valstybės gynybos tarybos daugumai, nubalsavusiai nesipriešinti sovietams ginklu.
Nors pats balsavo už, kariuomenei įsakymo stoti į mūšį, nedavė.
Tiesa, 1940-iais Marijampolėje dislokuotas dalinys išžygiavo pasitikti priešo ir be prezidento įsakymo, tačiau karius sustabdė kariuomenės vadas generolas Vincas Vitkauskas (okupavus Lietuvą jau atvirai perėjęs į priešo pusę).
A. Pocius, priminus tuos įvykius, sutiko, kad viskas galėjo būti kitaip, jei į kautynes būtų stojęs nors ir tas vienas dalinys: „Būtume atrodę kitaip ir pasaulio, ir tautos akyse“.
Grįžtant į dabartinius laikus politologas V. Urbelis atkreipia dėmesį, kad nors visuomenės vaidmuo karinės agresijos atveju dabar būtų kitoks, svarbu nepamiršti, kad valstybė ir žmonės yra patys atsakingi už savo likimą: „Jei Lietuva nebus pasiruošusi, nebus tam skiriamas dėmesys, NATO irgi kažko nepadarys.
Svarbiausias mūsų pačių pasiruošimas.
Karinis pasiruošimas yra tik viena iš sudedamųjų dalių, o viskas veikia kompleksu.
Veikla gali būti vykdoma įvairiais būdais – tiek rusiškos televizijos propagavimas, kultūrinių, tautinių mažumų organizacijų bandymai manipuliuoti ir kt.“
Manipuliavimas informacija yra pakitęs, įgavęs legalias formas.
Kai prieš 20 metų buvo užimtas televizijos bokštas, televizija, okupanto demagogija nebuvo paveiki, nes buvo aišku, kad tai primesta.
„Tuomet buvo labai aiški takoskyra tarp gėrio ir blogo.
Buvo aišku, kad tai, kas transliuojama – melas ir propaganda nukreipta prieš mus.
Dabar propaganda paslepiama, įvelkant ją į gražesnį rūbą.
Filmai, kultūros laidos, televizijos šou, kur bandoma sumenkinti Lietuvą ir kitas Baltijos šalis.
Jau nekalbant apie tarybines dešreles, kurios skatina tam tikrus teigiamus ar neigiamus prisiminimus.
Veikiama daug protingiau.
Pagrindinis faktorius – pačių žmonių suvokimas, išprusimas, sugebėjimas atskirti neigiamą propagandą ir manipuliavimą nuo subjektyvios realybės.
Gali manipuliuot nemanipuliavęs, jei žmonės sugebės tai atpažinti, tai neturės poveikio“, - sakė V. Urbelis.
Parūpo staiga visiems išsiaiškinti, kas yra žurnalistika.
Savaip stebėtina.
Maniau, kad jei jau aiškinomės, kas yra tinklaraštis, tai bent jau žurnalistikos sąvoka daugiau mažiau buvo aiški.
Aš manau, kad jūs žinote, apie ką aš, bet konkrečiai šį įrašą paskatino Jono Banio rašinys Kunigundoje, kur autorius išdėsto savo patarimus, kuo verta užsiimti elitui, užuot kritikavus runkelių žurnalistiką (ne mano žodžiai, dievaži).
Šiaip aš tuo ir užsiimu, ką Jonas Banys pataria: skaitau BBC, prenumeruoju The New York Times, turiu visą National Geographic žurnalų archyvą nuo pat 1888-ųjų.
Tik savo žurnalistikos sampratą irgi turiu – nori to autorius, ar ne.
Man reikia ją turėti, nes beveik kasdien apie tai kalbu su studentais.
Paprastai labai viešai nesipiktinu „piguviniu bardakėliu“, kaip jį apibūdino pats J. Banys – paklausos ir pasiūlos dalykus suprantu, kaip suprantu ir tai, kad žmonėms reikia daugelio dalykų.
Internete pornografinės svetainės yra vienos populiariausių, bet jas retame „dešimtuke“ ar „šimtuke“ teišvysi.
Nuliūstu tik tuomet, kai tai vadinama žurnalistika, kai kada – net „tiriančiąja žurnalistika“ (iš serijos „kas galėtų paneigti, kad vaikystėje kankinote kates?“).
Žinoma, tai tik žodis, tačiau jei žodžiai nebūtų svarbūs, mes neturėtume taisyklių, kada juos tinka vartoti.
Pavyzdžiui, kada rašyti „sviestas“, o kada – „tepus riebalų mišinys“.
Kada rašyti „sūris“, o kada „sūrio produktas“.
Kada rašyti „žurnalistinis tyrimas“, o kada – „pramanų, apkalbų ir nepatikrintos informacijos laida/straipsnis“.
Jei jau taip nesiseka suprasti, kas yra žurnalistika, tai gal reikia griežčiau atskirti, ką ir kaip vadinti?
Tęsiant analogijas su mažmenine prekyba maisto produktais – aš nesakau, kad reikia uždrausti „sūrio produktus“.
Tik norėčiau, kad žmonės žinotų, ką valgo.
Ir retkarčiais užsimanytų paragauti tikro sūrio.
Juk skirtumas tai yra, ką?
O su skoniu vėliau gali ateiti noras ir dažniau paragauti.
O dažnesnis ragavimas, žiūrėk, ir tikro sūrio gamintojus ims labiau skatinti.
1. JAV politikai elgiasi kvailiau, nei „Vilniaus konservai“.
Pirmuosiuose viešosios komunikacijos studijų kursuose studentai jau analizuoja panašius atvejus ir vadovėlinius bei realius jų sprendimo scenarijus.
Bet kuris iš jų galėtų pasiūlyti JAV valstybės departamentui ir senatui bent kiek apdairesnę strategiją.
„Liebermano karas“ – maksimaliai žioplas būdas gesinti gaisrą.
Vietoje vienos uždarytos WikiLeaks svetainės atsidaro keliasdešimt naujų kopijų.
2. Amerikoje tebegalvojama, kad internetas priklauso ir tiesiogiai atskaitingas Vašingtonui. 
Čia ne ironija.
Tai, kaip politikai elgiasi su Amazon, Visa, MasterCard, PayPal, ir tai, kaip šios oficialiai globalios, interneto bendrovės reaguoja į spaudimą, rodo, kad „anapus“ tinklas niekuo nesiskiria nuo kurio miesteliūkščio Konektikate vandentiekio.
Iš to kyla įdomių klausimų apie interneto verslą ir tarptautinį verslą apskritai.
Ar amerikiečių supykdytas tūlas Lietuvos Seimo narys galėtų pareikalauti, kad GetJar nebeaptarnautų IP iš JAV ar kad Pixelmator nebeparduotų jiems programų?
Ar lietuvių supykdytas švedų parlamentaras galėtų pareikalauti areštuoti mūsų sąskaitas SEB, Swedbank ar kuriame kitame banke?
Ar firma tebėra patriotiška „Amerikos interesų gynėja“, jei Amerikoje gyvena tik savininkas, o keli tūkstančiai firmos darbuotojų yra Kinijos, Indijos ar Rusijos piliečiai?
3. LOIC yra beveik SETI@Home naujajai interneto kartai.
Kiekvienas mūsų galime parsisiųsti ir prisidėti prie to šėliojimo.
Manote, nelegalu?
Ne daugiau, nei nesankcionuotas piketas.
4. Anonymous dabar yra ant bangos (nuorodą nugvelbiau iš Rokiškio komentarų).
Įdomu pasekti pilietinės žiniasklaidos raidą.
Pradėję nuo kultūrinio ir visuomeninio nihilizmo (pasak Geerto Lovinko), jie vėliau pasipildė duomenų iniciatyvomis ir duombazių žurnalistika, o dabar ir įsilaužėliais-aktyvistais.
Strėlė maždaug tokia: bloggers >> newsgeeks >> hacktivists.
Atskirai paėmus kiekvieną grupę (kurios nėra visiškai izoliuotos viena nuo kitos), ji gali būti nereikšminga.
Sudėjus kartu, jos rimtai diktuoja žiniasklaidos temas.
Visa tai gali būti ir viename: užsuki LOIC ir WikiLeaks kopiją, pjaustai Excelyje ar rimtesnėje programoje biudžeto ar karų duomenis, o tuo pačiu dar ir rašai tinklaraštį.
5. O profesionaliajai žiniasklaidai reikia skubiai šokti į vežėčias.
Jau vien tam, kad sugebėtų suprasti ir tinkamai interpretuoti vykstančius procesus.
Širazas (pers. شیراز = Shīrāz) – miestas Irano pietvakariuose, Farso provincijos administracinis centras.
Pro miestą teka sezoninė Rudchaneje Choško upė.
Širazas yra šeštas pagal dydį šalies miestas, jame gyvena beveik pusantro milijono gyventojų.
Širazas gyvuoja jau daugiau kaip 4000 metų.
XIII a. jis tapo Persijos menų, kultūros, mokslo centru, o 1750-1781 m. jame rezidavo Zendų dinastijos valdovai.
Širazas dėl savo kultūrinės reikšmės, gražios aplinkos vadinamas „Persijos kultūros sostine“, „Rožių miestu“, „Sodų miestu“, „Gėlės ir lakštingalos miestu“.
Be to, dabar miestas yra ir svarbus ekonominis centras, susijęs su naftos ir elektronikos pramone.
Čia veikia pirmoji Irane saulės jėgainė.
Pirmą kartą miestas minimas elamitų molio lentelėse, datuojamose 2000 m. pr. m. e.
Jose miestas minimas kaip Tiraziš. 
Senovės Persijos laikais vadintas Širadžišu, o dabartinėje persų kalboje - Širazu.
Pasak vietinių autorių, miesto vardas kilęs nuo legendinio valdovo Tahmūro sūnaus vardo.
Manoma, kad miestui yra daugiau nei 4000 metų.
Jo vakarinėje dalyje rastos elamitų lentelės su miesto užrašu, tačiau galima manyti, kad jau tais laikais jis buvęs didelis miestas.
Pasak persų mitologijos, Širazą prieš 7000 metų įkūręs valdovas Tahmūras, bet vėliau miestas buvo sugriautas.
Širazo apylinkėse rasti ąsočiai su seniausiomis pasaulyje vyno liekanomis.
Joms būtent ir yra ~7000 metų.
Achemenidų laikais per Širazą ėjo keliai tarp Sūzo, Persepolio ir Pasargadų. 
Persų epe „Šahnamė“ rašoma, kad miestą užvaldęs partų imperatorius Artabanas V. 
Šioje vietovėje yra Abu Nasro rūmai, pastatyti partų laikais.
Valdant Sasanidams, Širazas buvo svarbus regioninis centras, pro jį ėjo keliai tarp Bišapūro, Guro, Istachro.
693 m. arabams užkariavus Sasanidų sostinę Istachrą, Širazas pradėjo sparčiau plėstis, tapo provincijos sostine.
Valdant Bujidų dinastijai Širazas tapo Bujidų imperijos sostine - pradėtos statyti mečetės, rūmai, biblioteka, išplėstos miesto sienos.
Vėliau miestas valdytas ir plėstas Seldžiukų, Chorezmšachų. 
Tačiau mongolų antpuolio metu miestas nuniokotas ir paverstas Čingischano imperijos valda.
1382 m. Širazą nuniokojo Tamerlanas, kai vietinis šeichas Šodža atsisakė paklusti mongolams.
Bet XIII a. pab. - XIV a. pr. prasidėjo Širazo klestėjimo amžius.
Mieste plėtoti menai, mokslas, filosofija - arabų geografai miestą praminė Dar al-‘Elm („Išminties Namai“). 
Tuo metu mieste gyveno ir kūrė žymūs persų poetai - Saadi, Hafizas, vėliau filosofas Mula Sadra ir kt.
XI a. Širaze gyveno vos keli tūkstančiai gyventojų, o XIV a. - 60 tūkst., XVI a. - 200 tūkst.
1504 m. Širazą užkariavo Sefevidų dinastijos pradininkas Ismailas I. 
Valdant Sefevidams Iranas išliko provincijos sostine, o provincijos valdovas Imamas Koli Chanas pastatė daug prabangių pastatų, panašių į tuos, kurie stovėjo tuometinėje sostinėje Isfahane.
Žlugus Sefevidų dinastijai miestas patyrė nuopuolį, buvo puldinėjimas afganų, vyko sukilimai prieš valdovą Nadir Šachą. 
XVIII a. vid. miestas buvo nuniokotas, daug istorinių pastatų sugriauta, liko tik 50 tūkst. gyventojų.
Širazas vėl suklestėjo kuomet Karimas Chanas jį 1762 m. pavertė Zendų dinastijos sostine.
Įdarbinęs 12 tūkst. darbininkų jis pastatė karališkąją tvirtovę, administracijos pastatus, mečetę, didelį dengtą bazarą.
Taip pat atstatytos miesto sienos, įrengta irigacinė sistema.
Tačiau Kadžarų dinastijos įkūrėjas Mohamedas Chanas Kadžaras įvykdė perversmą, nuniokojo Širazą ir perkėlė sostinę į Teheraną.
Širazas visgi išliko provincijos sostine ir laikėsi iš prekybos tarp žemyno miestų ir Persijos įlankos pakrantės.
XIX a. Kadžarai mieste pastatė daug rūmų, šventyklų, įveisė sodų.
1844 m. Širaze gimė Bahajų tikėjimo pradininkas Babas. 
Jis šiame mieste pradėjo skleisti naują tikėjimą, todėl bahajai Širazą laiko piligrimystės vieta (nors dabar jo lankyti negali dėl bahajų persekiojimo).
1910 m. mieste kilo žydų pogromas - 12 žydų nužudyta, o 6000 turtas buvo išgrobstytas.
1930 m. atidarius Transirano geležinkelį Širazo prekybinė reikšmė sumenko, prekyba persikėlė į Chuzestano uostus.
Dėl prasto Pehlevių dinastijos valdymo daug miesto paveldo nukentėjo, buvo sugriauta.
Valdant Irano Islamo Respublikai imtasi Širazo paveldo atkūrimo darbų, atkurta tvirtovė, miesto vartai, mauzoliejai.
Miestas tapo svarbiu elektronikos, cemento pramonės centru.
Kur kruvinąją Sausio 13-osios naktį buvo „Panoramos“ vadovai?
Kodėl, nuspėjant Lietuvos radijo ir televizijos (LRT) užgrobimą, nebuvo duotas nurodymas išvežti, paslėpti technikos?
Šiuos klausimus šįmet išleistoje knygoje „Nutolęs laikas“ kelia ilgametė „Panoramos“ žurnalistė, per sausio įvykius dirbusi Julija Šliažienė.
„Po daugelio metų kolegos prisimins tą naktį, kai likus pusvalandžiui iki televizijos šturmo kai kurie „Panoramos“ vadovai pirmieji pasišalino iš redakcijos, palikdami likimo valiai ten dirbusius žmones.
O po metų jie buvo apdovanoti Sausio 13-osios medaliu“, - knygoje teigia J. Šliažienė.
Tuo metu televizijos Naujienų tarnybai vadovavo Romas Jankauskas.
Dabar jis – Aplinkos ministerijos Visuomenės informavimo ir švietimo skyriaus vedėjas.
Pasak kai kurių „Panoramos“ darbuotojų, būtent R. Jankauskas „apsivilko paltelį ir išėjo nieko nesakęs“.
Jis esą darbuotojams nepaliko jokių nurodymų – dirbti ar ne.
„Kolegė, matyt, šiek tiek nusirašė – visų pirma, aš nepamenu, ar ji pati konkrečiai tą vakarą dirbo, tačiau tikrai pamenu, kas dirbo ir tikrai buvau iki pat galo“, - DELFI J. Šliažienės kritiką atrėmė R. Jankauskas.
Jis aiškino tą naktį dirbęs gana ilgai, pamena, kad buvo nuėjęs į vadovų kabinetą.
„Man tikrai nejauku už kolegę, kuri kaltina mane nebūtais dalykais.
Aš jokio medalio negavau, nors buvau kartu su visais, ir tikrai mačiau visus tuos įvykius iš vidaus, dalyvavau juose ir tikrai padariau labai nemažai, kad „Panorama“ galėjo savarankiškai dirbti ir atgaivinti darbą jau kitą dieną“, - kalbėjo R. Jankauskas.
Tuometinis „Panoramos“ vadovas jaučiasi nepelnytai apkaltintas nebūtais dalykais.
„Kitaip kaip nesąmone aš to negaliu pavadinti“, - sakė jis.
R.Jankauskas pasakojo matęs atvažiuojančius tankus, darbuotojus raginęs eiti į lauką ir kartu neštis techniką – taip siekta ją išsaugoti.
R. Jankauskas teigė stebėjęs, kaip į vidų veržėsi omonininkai, pastatą paliko darbuotojai.
„Visi dirbo savo darbą – aš taip pat.
(...) Aš žinau, kad ponia Julija nejautė man simpatijos – nežinau dėl ko.
Puiki knyga, tačiau joje sudėta daug asmeniškumų“, - kalbėjo R. Jankauskas.
Tai, kad R. Jankauskas nebuvo apdovanotas Sausio 13-osios medaliu, DELFI patvirtino Prezidentūra.
Neslėpė, nes nesitikėjo puolimo?
Knygoje rašoma, kad, prasidėjus televizijos šturmui, režisierė Aldona Bugvilionienė ir redaktorė Algimanta Žukauskienė, pagriebusios „Panoramos“ vaizdo kasetes, šoko pro langą ir bėgo „Draugystės“ viešbučio link.
Montuotojas Algis Bigelis spėjo išnešti filmavimo kamerą, o vairuotojas, nepaisydamas į jį nukreipto tanko vamzdžio ir aplink skriejančių kulkų, išvairavo iš Radijo ir televizijos pastato kilnojamąją televizijos stotį.
„Jau devyniolika metų praėjo nuo to kruvinojo sekmadienio, bet iki šiol niekas man taip ir neatsakė į klausimą, kodėl tuometinė Lietuvos radijo ir televizijos vadovybė, jausdama, kad mūsų pastatai gali būti sovietų kariškių taikiniu, nedavė nurodymo išnešti, išvežti ar kitaip paslėpti televizijos technikos“, - rašo J. Šliažienė.
„Mes iki paskutinės minutės negalvojome, kad mus puls.
Netgi kai bokštą užėmė, manėme, kad mus pulti logikos nėra – kam mes reikalingi, jei jau nėra ryšio priemonių“, - DELFI sakė tuomet už radijo ir televizijos ekonomiką, techniką ir ūkį atsakęs Juozas Neverauskas.
Pasak J. Neverausko, dalis aparatūros buvo išgabenta, dalimi naudojosi darbuotojai.
„Kaip kitą aparatūrą buvo galima išgabenti, jeigu ji, pavyzdžiui, stacionari – žmonės dirbo iki paskutinės minutės.
Gudročių dabar atsiranda visokių“, - sakė pašnekovas.
Tokios pat nuomonės laikosi ir buvęs LRT generalinio direktoriaus pavaduotojas Nerijus Maliukevičius.
„Būtų labai keista, jei kas pradėtų evakuotis.
To neįsivaizduoju, nebuvo duota jokių nurodymų.
Žmonės užsiima savo darbu – informuoja, šneka su užsienio radijo ir televizijos stotimis, perdavinėja signalus – tai jų pagrindinis darbas.
Dirbi iki galo ir netiki tuo, kas po to atsitiko.
Juk istorijoje nebuvo, kad kas televiziją užimtų“, - teigė šiuo metu Lietuvos radijo ir televizijos komisijai vadovaujantis N. Maliukevičius.
Sausio 11-13 dienomis užgrobusi tuometinius Lietuvos Radijo ir televizijos rūmus, sovietų kariuomenė iki rugpjūčio 22 d. neteisėtai naudojosi techninėmis priemonėmis, pastatais, įrengimais, aparatūra, transportu.
Turtas buvo niokojamas ir grobiamas.
Speciali komisija sovietų kariuomenės LRT padarytą žalą įvertino 17 milijonų 132 tūkstančiais 221 rubliu.
Tuomet tai sudarė 2 mln. 159 tūkst. 501 JAV dolerių.
1992 m. ieškininis pareiškimas su nurodyta šia suma išsiųstas tuometiniam generaliniam prokurorui Artūrui Paulauskui.
Rusams parodė, kas iš tikro vyko Vilniuje Sausio 13-ąją sovietams užgrobus LRT, kitą dieną darbuotojai rinkosi Žurnalistų sąjungoje.
Knygoje rašoma, kad nebuvo nei filmavimo technikos, nei automobilių, nei montažo priemonių.
Kažkas nupirko ir padovanojo keletą buitinių vaizdo kamerų, o laikinoji televizijos studija netrukus įrengta parlamento rūmuose.
„Panorama“ ir kitos žinių laidos pradėtos transliuoti iš Kauno, Šiaulių ir Panevėžio laikinųjų studijų.
Prisimindama Sausio 13-ąją J. Šliažienė DELFI akcentavo bendradarbiavimą su užsienio žurnalistais ir siekį žinią apie įvykius Lietuvoje perduoti pasauliui.
Pasak J. Šliažienės, dienos redaktorė Birutė Mižutavičienė, žurnalistas Ričardas Sartatavičius savo lėšomis važiavo į Sankt Peterburgą ir dalyvavo TV laidoje, kurioje buvo parodyti tikrieji vaizdai iš Lietuvos. 
„Tuo metu iš Maskvos sklido demagogija, rusai buvo nematę tų vaizdų, nežinojo, kas darosi – buvome pateikiami kaip nacionalistai, separatistai, patys viską kurstome ir skriaudžiame rusus“, - kalbėjo žurnalistė.
J.Šliažienės nuomone, kuo toliau sausio įvykiai, tuo daugiau didvyrių.
Daugiau LRT darbuotojų prisiminimų apie Sausio 13-ąją galite paskaityti čia.
Giedre, atsimeni vieną istorijos pamoką, kai mokytoja pasakė, kad kitai pamokai turime susižinoti apie Izraelį ir jo istoriją.
Aš labai gerai atsimenu.
Ir atsimenu, kaip klasėje niekas nieko nesusižinojo.
Ne dėl to, kad tingėjo, tiesiog, manau, nelabai buvo iš kur susižinoti.
Interneto nebuvo (gal ir gerai, nes tada, jaučiu visi būtų tiek visko susižinoję, mokytojai nebūtų reikėję pamokos dėstyti), o bibliotekose daugiausiai tik senos propagandinės knygos.
Tada atsiminiau, kaip pagalvojau, kaip niekada man nešovė į galvą mintis, kaip tas Izraelis atsirado, o labiausiai nustebau sužinojusi – kaip.
Tai tikriausiai buvo vienas iš labiausiai mane nustebinusių istorinių įvykių.
Taigi, po kokių daugiau nei dešimties metų, nusprendžiau perskaityti jau senokai nusipirktą knygą (2007 m. knygų mugėj), kaip namų darbą ir kaip tokį pasiruošimą, nes noriu, jei pavyks, perskaityti neseniai Tyto Albos išleistą “Žydų šimtmetį”.
“Jei pavyks” sakau visai nuoširdžiai, nes negaliu pasakyti, kad esu mėgėja skaityti negrožines knygas, jei tai nėra būtina ir reikalinga, nors ir labai įdomu.
Skaitau negrožinę ir man gaila visų tų veikėjų iš grožinės literatūros, kurie manęs laukia.
Iš tikro, negrožinę gi skaityti žymiai sudėtingiau.
Bet buvusio Lietuvos ambasadoriaus Izraelyje Alfonso Eidinto ir jo sūnaus Donato Eidinto knygą skaityti tikrai buvo (ir yra) labai įdomu.
Perskaičiau ne visą knygą, skaičiau iki tol, kol atlikau namų darbus – sukūriau Irzaelį, bet štai sėdėdama vartau knygą, ir vis sustoju paskaitinėju tai vienoj tai kitoj vietoj, taip ir visą perskaitysiu.
Tikriausiai verta paminėti, kad žydų ir visko, kas su jais susiję, reikalai dažniausiai yra tokioje šališkoje aplinkoje, kad su niekuo normaliai nepadiskutuosi, anei rasi kokį normalų nešališką šaltinį, iš kurio galėtum susidaryti savo nuomonę šituo labai kontraversišku klausimu.
O šitas nešališkumo nebuvimas paprastai mane labai erzina, kai galioje principas “jei ne su mumis, tai prieš mus”.
Man atrodo, kad autoriui pasisekė nešališkai papasakoti šitą istoriją (holokausto temos autorius neplėtoja), jaučiaisi didi pagarba šiai tautai.
Knygoje rasit žydus nuo Mozės laikų, sužinosit apie jų kaip tautos vystymąsi, žydų civilizacijos sugebėjimą išlikti žlungant šimtams kitų tautų ir civilizacijų – kieno tai nuopelnai.
Skaitydama knyga, nebesistebiu, kaip ši tauta tiek pasiekė, kai nuo senovės “švietimas buvo privalomas kiekvienam berniukui, bet negalėjo būti atsakyta ir pramokusioms rašyti bei skaityti mergaitėms, kurios norėjo toliau mokytis.
Mokytojams algos turėjo būti didelės, kad darytų profesiją pagarbią ir patrauklią.”
Jei kiekvienoj tautoj šimtmečius tai būtų vienas svarbiausių principų, pasaulis būtų visai kitoks ir nereiktų tikriausiai vieniems ant kitų dantų griežti.
Na, bet, žinoma, čia yra tik viena citata iš storos knygos, tikrai įdomios paskaityti ar bent jau pavaryti, ypač jei grožinės literatūros veikėjai tą vakarą labai graudžiai į ausį neverkia.
Visi žinote populiarią A.Užkalnio knygą „Anglija: apie tuos žmones ir jų šalį“ , greičiausiai daugelis norėtų ją ir skaitmeniniu formatu paskaityti.
Nežinau ar pats autorius čia sugalvojo, bet žinant jo sveiką jumoro jausmą to atmesti negalima.
Greičiausiai čia nebe naujiena, bet aš tik vakar atradau, tai ir dalinuosi.
Taigi, kažkas patalpino PDF failą rapidshare.
Kadangi knyga jau senai guli ant lentynos ir nei kaip nerandu laiko jai pabaigti, pamaniau, kad nebus didelė nuodėmė jeigu parsipumpuosiu…
Maketas rimtai padarytas, nors nepanašus į tikrąjį.
Hmmm..
o toliau dar gražiau.
Kaip suprantate liko knyga gulėti ant lentynos, o aš apseisiu ir be elektroninio varianto.
Na nebent Google translate dar padėtų…
Jumorą tikrai užskaitau, bet tiek man tiek daugeliui skaitytojų labai norėtūsi šią knygą pamatyti ir legaliu elektroniniu formatu.
Norėtumėte ir jūs perskaityti?
Tada spauskite PATINKA mygtuką šiek tiek žemiau ir transliuokite savo norą į facebooką.
Gal pats A.Užkalnis ar leidykla jūsų balsą išgirs.
Kažkada aš rašiau, kodėl nenoriu kalbėti apie Sausio 13.
Trumpai tariant, todėl, kad tai tiesiog ne ta tema, kur labai norėčiau dalintis savo jausmais ar prisiminimais.
Kita vertus, visgi aš noriu parašyt, ką galvoju.
Gal tiesiog tam, kad lengviau būtų suprasti tiems, kas yra jaunesni.
Sausio 13 – tai tikrosios pergalės diena.
Tikros, o ne vien deklaruotos nepriklausomybės diena.
Tada dar tai neatrodė taip tikra, bet mes tuo tikėjome taip labai, kad buvome pasiryžę viskam.
Praėjo pora dešimtmečių – ir mes jau ne tikime, o žinome.
Tai atrodė labai naivu, bet labai tikra – stovėti kažkur gatvėje tam, kad tave galėtų nužudyti.
Būtent tam, kad tave galėtų nužudyti.
Kad nužudę, jie pralaimėtų.
Ir jie pralaimėjo.
O mes laimėjome.
Rytas Staselis siūlė pažiūrėti į Sausio 13-osios sąrašą, kuris Vikipedijoje kažkodėl pavadintas aukų sąrašu.
Visi šie žmonės sąmoningai ėjo į kovą.
Tai didvyriai ir didvyrės, sąmoningai pasirinkę mirtį vardan laisvės.
Būtent tai reikia išvysti jų akyse – jose nėra aukos bejėgiškumo, jose yra valia atiduoti save vardan laisvės.
O dabar – viskas kitaip.
Galim kalbėti apie įvairiausius to “kitaip” aspektus – ir politinius, ir ekonominius, ir socialinius.
Kas nors gali sakyti, kad “ne dėl tokios, blablabla”, o aš atsimenu vieną: mus buvo taip užveikę, kad buvo geriau mirti, nei gyventi okupacijoje.
Tai buvo tiesiog pasirinkimas.
Būtent tai po Sausio 13 suprato Michailas Gorbačiovas – kad jam tiesiog teks žudyti tūkstančius, dešimtis tūkstančių, šimtus tūkstančių nesipriešinančių žmonių, pasirinkusių geriau žūti, nei likti vergovėje.
Dėl savo pasirinkimo mes laimėjome.
Gal mes kartais paprasčiausiai nesugebam įvertinti to, ką turime.
Šis įrašas rašomas ne šiaipsau bet kokią dieną, bet sausio 13, kuri man yra labai brangi ir reikšminga, nes tą dieną prieš 20 metų buvau Konarskio 49 senojo pastato viduje ir transliavau Lietuvos Radijo laidą kaip budintis redaktorius žinioms anglų kalba, o paskui atėjo KGB kariūnai ir mane kartu su visais kitais ten buvusiais iš ten išmetė.
Tokią dieną tinka rašyti apie Lietuvą ir viską, kas su ja susiję.
Produktas “Lietuvos Kvapas” pataiko į dešimtuką daugelyje kategorijų.
Pirmiausia, tai pirmas kartas nuo to laiko, kai Marius Jovaiša padarė “Neregėtą Lietuvą“, nebuvo tokio kalibro privačios iniciatyvos, kažką nusprendusios apie Lietuvą be jokių nacionalinių projektų, valstybinių institucijų leidimų, Seimo nutarimų, komitetų balsavimų ir suderinimų.
Tai yra puiku dėl dviejų priežasčių: pirmiausia, visi žinome, kuo baigiasi valstybinės įvaizdžio formavimo iniciatyvos, kurių labiausiai smirdančias paminėsiu tris, didėjančio smirdėjimo tvarka:
3.
Vilnius Chaltūros Sostinė (priemonė, į kurią mažai kas atvyko, kuri baigėsi metams nepasibaigus ir visi džiaugėsi, kad baigėsi).
2.
Lietuvos brand’o kūrimas ir šūkis “Lietuva – drąsi šalis”.
1.
Valdovų rūmai.
Visi šie renginiai ir projektai pasižymėjo trimis pamatinėmis savybėmis: labai ilga rengimo ir derinimo trukme, itin dideliais kaštais ir efektyvumu, šiek tiek mažesniu už nulinį.
Prisiminus privačios iniciatyvos projektus, nesiurbusius valdiškų pinigų, galima irgi paminėti tris:
1.
Grūto parkas
2.
Paminklas Frank Zappa Vilniuje
3.
Bet kuri sanatorija Druskininkuose. 
Čiurlionio miestas  iš pribezdėto Baltarusijos priemiesčio tapo gerai gyvenančia ir save maitinančia švaria ir faina vieta, kur žmonės turi darbus ir atvažiavę vietiniai ir šalies svečiai leidžia pinigus.
Išvadą galėtume daryti tokią, kad apskritai, kur tik neprisiliečia kaulėtas valstybės pirštas, ten dažniausiai viskas baigiasi gerai, arba bent jau nekainuoja pinigų iš biudžeto.
Antroji priežastis, kodėl dėl valstybinio palaiminimo nebuvimo itin džiaugiuosi, būtų tokia, kad “Lietuvos Kvapas” sukėlė neeilinį kognityvinį disonansą vis dar pasitaikantiems kolektyvinio mąstymo atstovams, kurie tiesiog negali patikėti, kad kažkas galėjo paimt kvapą, pavadinti Lietuvos vardu ir visa tai buvo padaryta jų neatsiklausus.
Jie, matyt, norėtų demokratijos: kad Lietuvos kvapą išrinktų balsavimu arba bent per teisėtus Tautos atstovus.
Ogi ne.
Kas pirmas sugalvojo, tas išpilstė į buteliukus, pavadino “Lietuvos Kvapas”, ir štai jums ir prašom, ginčytis beprasmiška.
Man tai labai prie širdies.
Taip pat man prie širdies ir tai, kad šio projekto sumanytojams, kaip ir Mariui Jovaišai, pavydės visa gauja tautinių nevykėlių, gudruolių-pavyduolių ir viską išmanančių specialistų, kurie šį projektą tuojau pat nurašys vien už tai, kad jis yra, kaip nurašė Mariaus Jovaišos albumą arba Grūto parką arba absoliučiai bet ką, kas yra nors kiek sėkminga.
Antras pataikymas į dešimtuką yra apipavidalinimas.
Jokių ten vaidilučių ar Kryžių Kalno ar Gedimino pilies ar karžygio ar karvedžio su dospiechais ar kardu, nieko tokio, tik geometrinis kompiuteriu generuotas logotipas, primenantis saugos piešinį ant šiuolaikinių banknotų.
Ir dar kapitalizavimas (didžiosios beigi mažosios raidės) – “Lietuvos Kvapas”, ne “Lietuvos kvapas”, todėl kad kuo anksčiau Lietuva pereis prie normalaus antraščių rašymo (kaip anglų kalboje) – ir, beje, pradės rašyti “Lietuvos Rytas” – tuo bus geriau.
Taip pat būtų gerai atsisakyti beprasmių lietuviško stiliaus kabučių (“devintukai ir šeštukai” 99 66), bet tai čia dar teks palaukti, kol visi įsigis išmaniuosius telefonus, kurių standartiniuose nustatymuose nebebus tos nesąmonės, kuri neprideda jokios vertės ir apsunkina gyvenimą rašantiesiems.
Dabar apie patį kvapą.
Visa piramidė yra aprašyta čia, bet, kaip žino išmanantys, piramidės duomenys yra tik į pagalbą uostymui.
Aš sąmoningai nekalbėsiu apie kvapo legendą, norintys gali pažiūrėti filmuką čia, ir tas filmukas yra ne mano skoniui, nes dirbtiniu būdu susieja kvapo natas su visokiomis išgalvotomis mūsų tapatybės formulėmis (“puoselėjantys protėvių tradicijas” – come on, give me a break, čia kaip nuo lietuviškų šokoladinių saldainių dėžės).
Ačiū Dievui, tie dalykai nepataikė ant įpakavimo.
Galbūt ką nors tai įtikina – manau, geriausiai tinka tiems, kas nevalioja suvirškinti asociatyvinių šuolių ir galvoti užuominomis, o ne prikišamai surašytomis instrukcijomis.
Tebūnie: tie žmonės irgi bus pirkėjai, jiems irgi yra paaiškinta, girdi, čia kvepia gėlėmis, tai čia kaip pieva, etc.
Išrankesnį pirkėją toks dalykas truputį trikdo.
Kvapas nustebino retro aspektu, labai aiškiu 1970′s (aštuntojo dešimtmečio) stiliumi, kuris, manau, susidaro iš gėlinio viršaus bei alyvų ir rožių vidurinėje natoje, kuo gražiai priminė pirmuosius Ungaro vyriškus kvepalus maždaug iš to laikmečio.
Atvirai gėlinis viršus (būtent tos lauko gėlės) yra padarytas labai drąsiai, ir, sakyčiau, sumanymu primena Insense (Givenchy, 1993), kurie yra kone vieninteliai plačiau žinomi vyriški kvepalai su dominuojančiomis gėlinėmis natomis.
Lietuvos Kvapas yra šiaipjau labiau moteriškas, nei vyriškas.
Ryškiausia, ką pajutau bazinėje natoje po dviejų dienų kruopštaus bandymo ir galvojimo, tai dūmai ir sandalmedis.
Kažkuo priminė Michael by Michael Kors, bet tik truputėlį.
Ten apačioje yra saldoko pypkės tabako.
Kvapo išliekamumas yra fantastiškas: aliejų koncentracija aiškiai yra puiki, prie geriausių.
Beveik kaip B*Men (Thierry Mugler), neišnaikinamas.
Užtenka labai nedidelės dozės ir kaip kvapas namams geriausiai veikia purškiamas ant minkštų baldų.
Dabar prie pagrindinio klausimo, nuo kurio čia visi šokinėja į orą – tai ar primena jis Lietuvą?
Pilnas internetas yra kvailų ir kvailesnių juokų apie tai, koks gi turi būti Lietuvos kvapas, ir ar jie turi kvepėti cepelinais, spirgais, vėdarais, mikriukais, nesipraususiais buduliais, atlaidų žvakėmis, degtine, duona, Maximos parduotuve, krepšinio kamuoliu ir galbūt netgi Kubiliumi.
Atsipalaiduokit. 
Kvapų atmintis veikia visiškai ne taip.
Jei tikitės, kad čia papurkšit ir jums primins Lietuvą, tai tikrai esate beviltiški, ir dar naivūs be galo.
Čia tas pats, kas prieš geriant “Čepkelių” trauktinę, autis guminius batus.
Kūrėjai sugalvojo, kad padarys kvapą ir pavadins jį Lietuvos kvapu, ir viskas, ir kadangi jie pirmieji tai sugalvojo, tai ir bus Lietuvos Kvapas, The Scent of Lithuania, nes jie taip pasakė.
Suprantate?
Jei gimė vaikas, ir jį pavadinai Antanu, tai tas vaikas ir bus Antanas, nes jį tėvai taip pavadino.
Tai gali būti ne vienintelis Lietuvos kvapas, ir kas nors (bet kas) gali sugalvoti kokį nors kitą, bet tai jau bus nebe pirmasis toks kvapas ir nieko jūs nebepadarysite.
Tas kvapas yra tiek pat Lietuvos kvapas kiek ir, sakykim, Minesotos kvapas, bet ne tame esmė.
Kūrėjai pasakė, kad šitas yra Lietuva, ir jūs galite tuo tikėti – arba ne.
Esu linkęs manyti, kad kaip verslo idėja , šis projektas yra sėkmingas.
Važiuojant aplankyti saviškių užsienyje, tai yra puikios lauktuvės (kiek galima vežti tą pačią “Samanę”, šokoladinius saldainius ir duonos kepalus?).
Važiuojant darbo reikalais, tai irgi gera dovanėlė partneriams ir kontaktams, ir pakankamai keista, kad apie ją kalbėtų.
A conversation starter.
Greitai nepamirš.
Todėl manau, kad mažiausiai 10 tūkst. buteliukų pirmaisiais metais kūrėjai laisvai galės parduoti.
Kol kas tai – geriausia metų idėja ir žinote kuo kvepia?
Optimizmu ir nenoru atsiklausti masinės, kolektyvinės nuomonės, ir pasiryžimu kažką daryti savo protu.
Gerų metų pradžios vertos vertybės.
…ir į tavo namus ateis laimė.
Tfublenesikeikiant, kaip užknisa šitokio pobūdžio laiškai.
Bet vistiek jūros kiaulytės lipa ir lipa ant to paties grėblio, sąžiningai forward’indamos tokį mėšlą visiems, ką tik randa savo adresyne.
Paskutinis “šedevras”, pasikartojęs mano e-muiladėžėje po gero pusmečio-metų pertraukos.
Štai sumanymas: Iki metų pabaigos, jei įmanoma, NEPERKAME JOKIŲ DEGALŲ, o geriausiai nieko iš dviejų didžiausių kuro įmonių: BP ir STATOIL.
IŠKENTĖKIME IKI KAINOS GRĮŠ Į NORMALŲ LYGĮ (apie 3 LTL/litras) Kartu galime tai pasiekti, persiųsk šią žinute ir nepirk kuro BP ir STATOIL. 
Pirk visose kitose kolonėlėse, venk tik šių dviejų.
Tiesą pasakius, nežinau, ar tai apysunkis debilismus vulgaris atvejis, ar sąmoninga kokio nors Lukoilo ar Orleno nešvarios konkurencijos akcija.
Mėgėjams garsiai rėkti: kai kada geriau užsičiaupti.
Ypač, kai esi giliai po vandeniu.
O dienos pradžiai, bo penktadienius – anekdotas
Viena ypač turtinga ponia įtarinėjo, kad jos vyras rimtai romansuoja su tarnaite.
Tad kažkurią dieną ji tarnaitei davė išeiginę dieną, o vakare patyliukais nuėjo į jos kambarį.
Užgesinusi šviesas, atsigulė į lovą.
Artėjant vidurnakčiui, atsidarė durys, kambarin patyliukais įslinko vyriškis, nusirengė ir taip pat nėrė į lovą.
Po kelių aistringų bučinių, kai vyriškis jau pradėjo artėti prie reikalo, ponia staiga uždegė šviesą ir sušuko: “Ką, nustebai?!” 
Į ką pasigirdo jos personalinio vairuotojo atsakymas: “Taip, ponia!”
Iki birželio baigus visus bandymus, darbą pilnu pajėgumu pradės naujasis, 1,5 tūkst. procesorių ir 600 TB diskinės atminties turintis Vilniaus universiteto (VU) Matematikos ir informatikos fakulteto (MIF) superkompiuteris.
VU MIF prodekanas informacinėms technologijoms prof. Algimantas Juozapavičius DELFI pasakoja, kad naujasis kompiuteris papildys fakulteto nuo 2006 m. plėtojamą superkompiuterių parką – tais metais MIF įsigijo daug mažesnį, 200 procesorių turintį superkompiuterį.
Juo akademikai naudojasi iki šiol, tačiau pirmajame VU superkompiuteryje skaičiavimo pajėgumų visiems neužteko.
„Pirmiausia naująjį superkompiuterį naudos akademikai.
Lietuvoje yra daug jaunų mokslininkų, kuriems reikia suteikti galimybę atlikti skaičiavimus, o iki šiol resursai tam nebuvo pakankami.
Be to, superkompiuteriu įvairiems medicininiams skaičiavimams naudosis ir Santaros slėnis.
Mokslininkai galės daugybę kartų sutrumpinti jiems reikalingų skaičiavimų trukmę ir šitaip atlikti tikslesnę diagnostiką, geriau ir greičiau parinkti vaistus.
Superkompiuteriu taip pat naudosis kibernetinio saugumo specialistai ar net kriminalistai, galėsiantys greičiau atlikti biometrinių duomenų skaičiavimus.
O jau šį mėnesį turėtume įdiegti genomo skaičiavimo programą, dirbame su Medicininės genetikos centru, padarysime jiems prieigą ir jie pradės daryti savo skaičiavimus“, - dėsto A. Juozapavičius.
Pirmasis VU superkompiuteris buvo įrengtas MIF patalpose Šaltinių gatvėje (Vilniuje), o naujasis – patalpose Didlaukio gatvėje.
Jam jau suremontuota patalpa, baigiamas keisti elektros įvadas.
Iki birželio MIF vykdys superkompiuterio bandymus, derins įvairią programinę įrangą, atrinks geriausius indeksavimo bei bylų sistemų sprendimus bei kitus parametrus.
VU superkompiuteris, pasak A. Juozapavičiaus, bus atviras visai Lietuvos akademinei bendruomenei ir net verslui, tačiau skaičiavimai nebus nemokami.
Pašnekovas Lietuvoje siūlytų Skandinavijos šalyse pasiteisinusį modelį, kuomet akademikų pageidaujamus skaičiavimus remia ir administruoja vyriausybė.
MIF prodekanas pastebi, kad VU superkompiuteriu domisi ir savo skaičiavimus atlikti norintis verslas.
Beje, VU MIF ketina teikti ne vien skaičiavimui skirtą infrastruktūrą, bet ir kompleksines paslaugas.
„Turime mokslininkų, galinčių gerai programuoti, kurti įvairių algoritmų.
Norime teikti kompleksines paslaugas viešajam sektoriui ir verslui“, - sako A. Juozapavičius. Tam VU MIF kuria specialų centrą, kitą savaitę turėtų startuoti jo tinklalapis.
2006 m. įsigytas VU superkompiuteris buvo pirmasis Lietuvoje, o naujasis superkompiuteris bus galingiausias.
Tiesa, panašų superkompiuterį taip pat perka Saulėtekio slėnis, tačiau jis darbą pradės bent pusmečiu vėliau.
Saulėtekio slėnio superkompiuteris bus skirtas molekulinės ir struktūrinės biologijos, magnetinio rezonanso ir kitiems skaičiavimams.
Vilkas slėpėsi žolėje.
Žolė buvo aukšta, pageltusi, veik nurudusi, ją bangavo vėjas.
Tas pats vėjas šiaušė ir su žole besiliejantį vilko kailį.
Vilkas, lyg nieko nebijodamas, stryktelėjo link manęs, pusiauriščia.
Ir gavo spyrį į nasrus.
Nukrito ant šono, persivertė ir nubėgo.
Už kokio šimto metrų apsisuko ir ratu sugrįžo atgal.
Antras jo šuolis buvo rimtesnis, tačiau paskutinis.
Aš nusprendžiau jį užmušti.
Spyris gavosi idealus, visiškai techniškas: nuo krūtinės kumščiai puslankiu leidžiami žemyn ir į šonus, judesio banga persiduoda į klubus ir koja iššauna, kaip botagas – tiesiai į ten, kur gerklė susieina su žandikauliu.
Dar spėjau pamatyti į šipulius lūžtančius nasrus ir iš vilko akies trykštelėjusį kraują.
Kurwa matka, atsibudau 5 ryto, toks jausmas, kad į sieną sulaužiau kojos pirštus, o gal ir kelio girnelę.
Gerai, kad siena pakankamai arti buvo – kelias atsitrenkė pirmas, gan mažu greičiu, nedavęs įsibėgėti pėdai.
Dabar ant kelio iššoko nediduko obuoliuko dydžio ir formos guzas, kojos nykštys nesilanksto – irgi į guzą išaugo.
Jei ryt nepajusiu, kad gerėja, matyt teks važiuot į traumą.
Sušiktas vilkas.
Sausio 27 – 30 dienomis Vilniuje organizuojamas naujų technologinių verslų idėjų vystymo renginių ciklas.
Sausio 27 – ąją dieną  Neringos kavinės rūsyje įvyks  „BarCamp“ #8.
Renginyje bus pristatomos sėkmingos technologinių verslų patirtys ir naujos idėjos, kurios galės būti plėtojamos sausio 28 – 30 dienomis vyksiančiame „StartupJam’e”.
8 – ąjį kartą vyksiančiame „BarCamp’e“ pranešimą skaitys internetinės rinkodaros ir IT specialistų kompanijos „Net Frequency“ bendrasavininkas Darius Lebedzinskas. 
Jis papasakos apie skrydžių paieškos sistemos „Swoodoo“ (www.swoodoo.com) sėkmės istoriją.
Savo dalyvavimą renginyje patvirtino renginių reklamos projekto „Good buzz” vadovas Mawuna Koutonin, ketinantis pasidalinti įžvalgomis apie „Twitter’io“ žvaigždžių ir žurnalistų koliziją.
Naujų verslų kūrimo motyvų apžvalgą taip pat pristatys „Startup Weekend Kaunas” organizatorius Justinas Katkus.
Kaip visada darbotvarkė sudaroma „OpenGrid“ koncepcijos pagrindu, kai pranešėjais gali tapti bet kuris dalyvis ir dalintis savo mintimis bei įžvalgomis su kitais.
Vartotojai seniai domisi, kaip ne tik surasti, bet ir filtruoti informaciją, o žiniasklaida tebegrūda jiems elito naujienas ir mechaniškas žinutes apie nelaimes.
Metų pabaiga visada tampa tam tikru sąskaitų suvedimo laikotarpiu.
Žiniasklaidos ši apžvalgų ir suvestinių manija anaiptol neaplenkia: žurnalistai ar skaitytojai sudarinėja svarbiausių įvykių sąrašus, prisimena, kas įsimintina įvyko (net jei tai taip įsimintina, kad po mėnesio pasimiršo).
Su šiomis suvestinėmis ir vėl pasitikome naujuosius metus, tikėdamiesi, kad jie bus geresni.
Tik ar tam, kad pastarąja viltimi patikėtume, būtina laikytis įsipykusio šablono, kad geros naujienos – tai blogos naujienos?
Portalo „Delfi“ skaitytojų atrinkti svarbiausi metų įvykiai: sportas – trys žinios, nelaimės – šešios, gyvenimas, kultūra – viena žinia.
Atrinkta daug nelaimių, nes apie jas skaitytojai daugiausia ir girdėjo, bet daugiau nei galėtume tikėtis „gyvenimo“ - sporto, kultūros.
Apklausti Baltijos šalių žurnalistai atrinko tokias metų žinias: politika – dvi, nelaimės – dvi, ekonomika – viena.
Būtent tokios naujienų kategorijos pabrėžiamos ir tokiomis proporcijomis, nors per metus žiniasklaida daug rašė ne tik apie gamtines ar politinio elito nelaimes, bet ir apie procesus, kurie ne mažiau svarbūs.
Plėtėsi mūsų, kaip skaitytojų, žinios apie krizę, apie konfliktų raidą tose valstybėse, kuriose tarnauja Lietuvos kariai, taip pat – apie kainų, mokesčių, korupcijos ir t.t. dinamiką.
Akylesnieji pasaulio naujienoms turėtų prisiminti, su kokiomis krizėmis nesusitvarkė Europos Sąjunga (euro svyravimai, jaunimo nedarbas, romų išsiuntimas iš Prancūzijos), kaip su pareigomis sekėsi dorotis santykinai naujiems (dirbantiems kiek daugiau nei metus) ES pareigūnams.
Estija sėkmingai įvykdė visus reikalavimus įstoti į euro zoną.
Tai ir padarė pirmąją šių metų dieną.
Tai – svarbus įvykis Lietuvai ne tik tam, kad žinotume, kur galime atsiskaityti eurais, bet ir kaip nagrinėtina istorija, kaip valstybė iš panašios starto pozicijos sugebėjo santykinai geriau tvarkytis su savo ūkiu.
Kaip ir kasmet, pasaulyje buvo daromi išradimai ir atradimai, kosminis zondas priartėjo prie Saulės sistemos ribos, vyko kultūriniai eksperimentai, buvo atskleidžiamos naujos idėjos.
Kai kurios jų ateityje stipriai veiks visuomenės gyvenimą.
Itin didele naujienų bomba tapo „WikiLeaks“ – viso nutekintų dokumentų talpyklos potencialo dar nė nežinome, bet visuomenei ir valdžiai buvo parodyta, kokia galinga gali būti informacija.
Visai ne dėl to, kad būtume sužinoję tai, ko nė neįtarėme.
Greičiau todėl, kad savo dramblio kaulo bokšte niekas negali ir neturi jaustis neliečiamas.
Šių ir daugybės kitų faktų priminimas keičiantis kalendoriniams metams vertas būti vadinamas svarbia informacija, nes primena, kaip per laiką tam tikros idėjos ar reiškiniai įauga į mūsų gyvenimą: apsunkina jį ar, priešingai, padaro patogesnį.
Su kai kuriomis, kurios metų pradžioje atrodė stebėtinos ir neįtikinamos, ilgainiui apsipratome.
Taigi naujieji metai gali būti proga apgalvoti ne tik įvykius, bet ir informacijos srautus, kurie per mus perbėgo, ir tai, kaip jie paveikė viešąjį ir kiekvieno asmeninį gyvenimą.
Kodėl bet kuriame pasaulio kampe gyvenančiam BBC skaitytojui svarbu sužinoti, kad Argentinoje įvyko traukinio katastrofa ir žuvo daugiau kaip 20 žmonių?
Vis dėlto žiniasklaida mieliau renkasi tai, ką žiniasklaidos tyrinėtojas Allanas Bellas dar 1991 m. diagnozavo kaip konservatyvų požiūrį į analizę.
Pasak autoriaus, egzistuoja tam tikros „žinių vertybės“, pagal kurias žiniasklaidos darbuotojai renkasi, kaip perdirbti informaciją į naujienas, apie ką verta pranešti ir kaip.
Šių vertybinių sprendimų pagrindas – tam tikras įsivaizdavimas apie tai, kas turi vertę žiniasklaidos vartotojams.
Kuo labiau naujiena atitinka įsitvirtinusius stereotipus, tuo daugiau ji turi galimybių būti „ištransliuota“.
Tokių stereotipų pavyzdžiai: Afrikoje vyksta konfliktai, Rytų Europoje klesti korupcija, JAV yra supergalybė, Kinija ekonominiais svertais veikia visą pasaulį...
Vos pasirodo žinutė, atitinkanti šiuos stereotipus, ji įpinama į bendrą srautą, kurio kontekstą žino ar tariasi žiną ir žurnalistai, ir skaitytojai.
Kitaip būtų su žinute, kad Afrikoje išrastas naujas vaistas, Lotynų Amerikoje išaugo raštingumas ar pan., nors ir pirmos, ir antros grupės žinutės yra vienodai „teisingos“ ir informatyvios.
Turint galvoje, kokiu greičiu šiais laikais turi būti paruošiamos ir paskelbiamos naujienos, tampa nebenuostabu, kad dažniausiai žinių vartotojus pasiekia žinios apie tai, ką žmonės kalba, o ne ką daro (mat pastarąją informaciją reikia rinkti ilgiau, stebėti, fiksuoti).
Tai galioja tiek pranešimams apie valstybių vadovų susitikimus (kai valstybės atstovas ar tarptautinė organizacija kitam žinių veikėjui reiškia „didelį susirūpinimą esama padėtimi ir reikalauja nedelsiant imtis visų reikalingų priemonių, kad...“), tiek vadinamiesiems vox populi – eilinių žmonių – atsiliepimams, tarsi šie kažkam atstovautų ar jų kalbos kažkuo keistų įvykių eigą.
Taigi, pasak A.Bello, naujienos „vertumą“ patekti į žiniasklaidą lemia, kiek ji neigiama, kiek ji susijusi su elitu ir kiek ji telpa į stereotipų ir klišių rėmus.
Šie polinkiai ir ypatybės, dažnai lemiami greito naujienų rengimo ir apdorojimo, taip pat – žurnalistų išsilavinimo ir priėjimo prie šaltinių, nėra būdingi vien tik Lietuvai.
Pirmą metų dieną, atsidariusi savo naršyklės integruotą pasaulio naujienų „meniu“, iš BBC sužinojau šių sričių naujienas: politika – 11 antraščių, įdomybės, netikėtumai – 2, gyvenimas, kultūra – 5, mirtis, ligos, smurtas ir nelaimės – 18, gamta (išskyrus nelaimes) – 2, garsenybių gyvenimas – 8.
Kritikuoti žiniasklaidą už tai, kad įsikibusi laikosi šablonų ar transliuoja neigiamas naujienas vien dėl to, kad yra taip įpratusi, visai nereiškia prašyti propagandos ar saldaus teigiamumo.
Kritikai, atkreipiantys dėmesį į žiniasklaidos įpročius, anaiptol nepasisako už tai, ką Vladimiras Laučius viename žurnalo „IQ. The Economist“ straipsnyje sykį pavadino „teletabišku“ seilėjimusi.
Veikiau žurnalistai, žinių vartotojai ir žiniasklaidos tyrinėtojai kviečiami paklausti savęs ir kitų, kokia yra žinių vertė ir kodėl viena naujiena vertesnė už kitą.
Kodėl bet kuriame pasaulio kampe gyvenančiam BBC skaitytojui svarbu sužinoti, pavyzdžiui, kad Argentinoje įvyko traukinio katastrofa ir žuvo daugiau kaip 20 žmonių?
Kodėl tai svarbiau nei tiek pat „teisinga“ žinutė, kad toje pačioje šalyje išaugo ar sumažėjo socialinė nelygybė arba garsus/i rašytojas/a iš ten išleido dar vieną romaną?
Kodėl vienas naujienas verta žinoti, o kitų nebūtina pastebėti?
Kokią vertę turi elito kalbų retransliavimas ir tarptautinis lavonų skaičiuoklis?
Šiuos klausimus verta užduoti dabar, metų pradžioje.
Kurias metų naujienas atsimename ir kodėl?
Kiek lavonų skaičiuoklių iš katastrofų turi vertę, praėjus keliems mėnesiams?
Kodėl vis dėlto atsimename, kokį poveikį visuomenei padarė žemės drebėjimas Haityje ar Lenkijos politikų ir kitų garsių veikėjų žūtis lėktuvo katastrofoje?
Ar tik tai nerodo, kad šios įžvalgos yra aktualesnė informacija skaitytojams, nors ir maitinamiems tomis neigiamomis, elitinėmis ir stereotipinėmis naujienomis?
Kalbėti apie sekuliarumą ir ateizmą tokiu metu, kai neseniai prabėgo didžiosios krikščioniškosios šventės, yra pats geriausias laikas.
Ypač todėl, kad sekuliarumo svarbą gali palaikyti ir tikintieji.
Tai proga tikintiesiems apmąstyti savo tikėjimą, religinę tradiciją, Bažnyčios vaidmenį, tai puiki galimybė statistiniam tikinčiam žmogui savęs paklausti – ar aš vis dar tikiu?
Kaip ir kasmet, kažkas, sėsdamas prie Kūčių stalo, galbūt suabejojo, ar ir šiemet laužti „kalėdaitį“ kaip ir kiti, ar ir šiemet kalbėti maldą prie stalo, eiti į Bažnyčią ar laikytis pasninko?
Ir tada tikriausiai pagalvojo: „O gal aš ateistas?
O siaube!“
Tačiau yra tokių, kurie pamiršta sekuliarumą ir ateizmą, ypač tokiomis progomis.
Dvasininkai, dėstydami pamokslus per žiniasklaidą, moko privataus, seksualinio, etinio gyvenimo taip, lyg visi Lietuvoje būtų krikščionys, lyg šie žodžiai galiotų visiems imperatyviai ir visi turėtų vadovautis tomis taisyklėmis.
Jie taip pat pamiršta sekuliarumą, jie pamiršta, kad valstybė ir religija seniausiai atskirta, o paskutinės 43 Konstitucijos straipsnio dalies jie apskritai nenori matyti akyse.
Seime rengiami maldos pusryčiai, skelbiami „juodieji sąrašai“, kuriuose puikuojasi Seimo nariai, išdrįsę elgtis ne pagal Bažnyčios nurodymus, nuolatinė politinė agitacija iš sakyklų, pamokslai švenčių proga iš Seimo tribūnos, politinis lobizmas ir juodųjų skvernų mirguliavimas Seimo komitetuose – apie kokį sekuliarumą galime kalbėti?
Sekuliari valstybė yra ta, kurios valdymas atskirtas nuo Bažnyčios
Ar mūsų valstybės valdymas yra toks?
Pažvelkime į pastarąjį įvykį – dvasininkai sugalvojo skelbti „juoduosius“ politikų sąrašus, kurie pritarė alkoholio akcizų mažinimui ir pardavimo laiko ilginimui (kitaip negu siūlė Vyskupų konferencija) bei agituoti nebalsuoti už juos.
Vadinasi, Bažnyčią lankantys žmonės bus veikiami balsuoti vienaip ar kitaip iš sakyklos ir nuo skelbimų lentų, vadinasi, tie politikai, kurie prieštaraus Vyskupų konferencijos siūlymams, neteks dalies rinkėjų.
Ar tai nėra politinis šantažas?
„Pritarkite mūsų pozicijai arba Bažnyčia pasistengs, kad jūsų nebeliktų Seime.“ 
Kaip tai kitaip pavadinti, jei ne siekiu paveikti politinius sprendimus, jei ne siekiu valdyti valstybę pagal Bažnyčios užgaidas?
Kodėl Bažnyčios siekiai valdyti valstybę numojami ranka?
Tie siekiai turėtų būti vertinami žymiai griežčiau visų pirma todėl ir tik todėl, kad Konstitucija įtvirtina sekuliarų valstybės valdymą.
Teisiškai kiti argumentai visiškai nesvarbūs ir nereikšmingi.
Tačiau negaliu nepaminėti ir antro argumento – Bažnyčios hierarchai nieko neišmano nei apie politiką, nei apie ekonomiką, nei apie socialinę politiką, nors siekia reguliuoti pagalbinį apvaisinimą, šeimos apibrėžimą, akcizų dydžius ir pan.
Kitaip sakant, jie neturi nei kompetencijos, nei teisėtumo valdyti.
Trečia, sekuliari valdžia atstovauja (ar siekia to) visiems piliečiams, o Bažnyčios valdžia – tik krikščionims.
Kadangi įstatymai paprastai yra imperatyvūs, galiojantys visiems, o valstybėje gyvena ne vien krikščionys, Bažnyčios sprendimai politikoje stipriai pažeistų netikinčiųjų arba kitos tikybos žmonių teises.
Sekuliarus gali būti ir tikintysis – jis gali tikėti ir tuo pačiu metu pasisakyti už tai, kad Bažnyčia nesikištų į valstybės valdymą, t.y. nesikištų į kitų žmonių, turinčių kitokius įsitikinimus, privačių gyvenimų reguliavimą.
Labai mėgstama pabrėžti, kad Bažnyčia tėra dar viena „interesų grupė“ ir todėl turinti teisę siekti palankių sau sprendimų per politinį spaudimą.
Tačiau nė viena interesų grupė nėra atskirta nuo valstybės taip, kaip yra atskirta Bažnyčia.
Esu įsitikinęs, kad kažką šie žodžiai papiktins, nors tai tėra elementariausia ir banali konstitucinės doktrinos tiesa.
Sekuliari valstybė reikalinga, kad neįsigalėtų religinis fanatizmas valdžioje, kad valstybė būtų nepriklausoma nuo vienos ar kitos religinės grupės fantazminių užgaidų, kad valstybę valdytų tie, kurie turi kompetenciją ją valdyti, kad valstybės valdymas būtų paremtas racionaliais faktais, o ne svaiginamais metanaratyvais.
Sekuliari valstybė apsaugo netikinčiuosius ar kito tikėjimo žmones nuo religinės doktrinos diktato, nuo prievartos gyventi pagal vienarūšius religinius kanonus.
Sekuliarus žmogus, visuomenė, valdžia nebūtinai yra ateizmo šalininkai.
Būti sekuliaram reiškia pripažinti valstybės ir Bažnyčios atskyrimą bei siekti, kad ta skirtis išliktų dėl minėtų pavojų jų susiliejimo atveju.
Sekuliarus gali būti ir tikintysis – jis gali tikėti ir tuo pačiu metu pasisakyti už tai, kad Bažnyčia nesikištų į valstybės valdymą, t.y. nesikištų į kitų žmonių, turinčių kitokius įsitikinimus, privačių gyvenimų reguliavimą (žinoma, tą suvokti reikia didelio sąmoningumo).
Sekuliari valstybė apskritai niekaip nekoreliuoja su ateizmu.
Jos neutralumas religiniu požiūriu reiškia tik tai, kad ji yra nepriklausoma nuo religinių judėjimų įtakos, objektyvi ir teisinga visoms pripažintoms konfesijoms.
Kaip minėjau, sekuliarumui nebūtinas ateizmas, tam reikia sąmoningumo ir empatijos.
Akivaizdu, kad būtent jų ir trūksta – įsigalėjusiam klerikalizmui pasipriešinti nemato reikalo nei valdžia, nei visuomenė.
Nemato todėl, kad lyg ir viskas gerai, juk mes „katalikų tauta“, tad kodėl turėtume priešintis „katalikiškiems įstatymams“?
Toks aršus klerikalizmas atrodo vienintelis natūralus kelias tokiai „katalikų tautai“.
Taip atrodo todėl, kad nėra pasipriešinimo, opozicijos, kad nėra tų, kurie parodytų, kad tai neteisėta, kurie iš esmės drįstų oponuoti klerikalizmui ir visuomenės tvarkymui pagal religines dogmas, žalingam šalia tavęs gyvenančiam netikinčiajam ar kito tikėjimo žmogui.
Seime rengiami maldos pusryčiai, skelbiami „juodieji sąrašai“, kuriuose puikuojasi Seimo nariai, išdrįsę elgtis ne pagal Bažnyčios nurodymus, nuolatinė politinė agitacija iš sakyklų...
Kalbu apie ateistinio judėjimo svarbą.
Jei tie statistiniai tikintieji nėra sąmoningi tiek, kad suvoktų klerikalizmo pavojų, sąmoningumo galėtų įpūsti ateistų, netikinčiųjų judėjimas.
Išties vienintelė jėga, kuri gali pasipriešinti klerikalizmui, atgaivinti sekuliarią mintį ir išprovokuoti platesnę diskusiją (taigi atkreipti didesnį dėmesį), galėtų būti ateizmas.
Pirmiausia todėl, kad įstatymuose, reguliuojančiuose privatų gyvenimą, įsivyravus religinėms nuostatoms, visų pirma nukenčia ateistai, kurie yra priversti vadovautis tomis dogmomis.
Antra, ateistų judėjimai dažnai būna kritiškai mąstančių, išsilavinusių, intelektualių žmonių judėjimai, kurie atstovauja kritinei pozicijai ir kurie nesitaiksto su religine prievarta, tad tai bene vienintelė grupė žmonių, kurie gali pateikti svarią kritiką.
Ir galiausiai todėl, kad tai būtų būtent ateistinis (sic!) judėjimas, kaip drąsus iššūkis ir provokacija įprastoms žodžio konotacijoms, klišėms bei stereotipams apie ateizmą.
Ganėtinai aišku, su kuo asocijuojasi ateizmas („ateizmo buldozeris“, persekiojimai, bažnyčių uždarymai ir t.t.).
Pradžioje minėta situacija, kai žmogus suabejoja savo tikėjimu (kuris, preziumuokime, veikiau buvo primestas šeimos negu pasirinktas dalykas), atskleidžia svarbią esmę.
Šiandien ateistai yra stigmatizuojami, ir žmogus, suvokęs save kaip ateistą, sutrinka – tai kažkas nepatogu, neleistina, tabu.
„Juk ateistas – tai bedievis, pavojingas raudonasis, agresyvus neigėjas, paklydėlis, nuodėmingas, neturintis vertybių.
Nejaugi aš toks esu?“
Tokie socialiniai stereotipai verčia ateistus nutylėti savo pažiūras ar nelaikyti savęs ateistu dėl neigiamos žodžio konotacijos (kaip ir kai kurios feministės vengia save laikyti feministėmis) ar sovietinių klišių.
Nors viso labo ateistas – tai netikintis žmogus, besivadovaujantis kitomis vertybėmis, kurios tikrai nėra niekuo blogesnės už tikinčiųjų.
Tai žmogus, kuris taip pat gyvena etinį gyvenimą, remiasi humanizmu, racionalumu, mokslu.
Dar vienas stereotipas yra apie tai, kad ateistai – tie, kurie siekia sunaikinti religiją ar kurstyti nesantaiką.
Tiesa tik tai, kad fanatikų pasitaiko visur, bet ateistai dažniausiai yra ironikai, skeptikai, kartais užsiima veikla, kuria atskleidžia loginius prieštaravimus religijose, kritikuoja klerikalizmą, autoritetą ir hierarchiją.
Prieš keletą metų bandė kurtis laisvamanių judėjimas, tačiau, pritrūkus vieningumo, laisvamaniai išsivaikščiojo savo keliais.
Šiuo metu grupelė aktyvesnių ateistų buriasi aplink kelis interneto „blogus“, kritikuojančius klerikalizacijos procesus Lietuvoje. 
Deja, tik tiek.
Ar galime artimiausiu metu tikėtis naujo judėjimo ir naujo diskurso kūrimo?
Ateistinis judėjimas, oponuodamas klerikalizmui (nes šiandien tai ir yra didžiausia praktinė problema), sukeltų įdomią ir sveikintiną kritiką bei diskusiją viešojoje erdvėje.
Ateistinio judėjimo pasirodymas žymėtų ir visai kitokias visuomenės kokybes – sąmoningumo, racionalumo, kritinio žvilgsnio didėjimą, sovietinių klišių atsisakymą.
Ateistinė pozicija atskleistų tai, kad sekuliari valstybė yra įmanoma, kad tas kelias, kuriuo dabar eina Lietuva klerikalizacijos link, nėra vienintelis.
Pagaliau ateizmas ne tik pasitarnautų diskurso pliuralizmui, bet ir patiems tikintiesiems – jie turėtų progą paieškoti sąmoningumo, empatijos ir savyje, apmąstyti klerikalizmo pavojus.
O statistiniai tikintieji turėtų galiausiai apsispręsti – o tai žymiai geriau negu pasyvus, abejingas, manipuliatyvus „tikiu“.
Bet psichologas Zenonas Streikus vis dar abejoja.
– Neseniai man teko stebėti viešus debatus šeimos ir santuokos temomis.
Jie buvo įdomūs tuo, kad su tradicinio požiūrio į santuoką šalininkais ginčijosi ne šiaip eiliniai „modernistai”, bet žinomi lietuviškieji modernybės ideologai.
Buvo matyti, kad „tradicionalistai” debatuose jaučiasi gana sutrikę.
O jų oponentai laikėsi ne tik užtikrintai, bet ir, sakyčiau, įžūliai.
Paprastai tokia laikysena būdingesnė ne visai subrendusiems, studentiško amžiaus žmonėms, bet diskutantai savo universitetus baigė jau senokai.
Vadinasi, priežasčių reikėtų ieškoti ne amžiaus tarpsnių psichologijos vadovėliuose...
– Atsižvelgdami į konkrečią debatų temą turėtume žinoti, kad dabartiniai trisdešimtmečiai jau yra baigę mokyklą, kurioje šeimos, vedybinio gyvenimo problematika, jei ir nagrinėjama, tai daugiausia saugaus sekso, o ne visuomeninio ir asmeninio įsipareigojimo požiūriu.
Tad nėra ko stebėtis, kad didesnė dalis dabartinių trisdešimtmečių į santuoką žiūri arba abejingai, arba ją įsijautę kritikuoja.
Pirmiausia, žinoma, tą tradicine vadinamą.
Beje, pažangiausiomis laikomose šalyse dabar labai susirūpinta šeimos instituto stiprinimu.
Tad mūsų „modernistai“ ne tokie ir modernūs.
O jūsų paminėtoje diskusijoje, deja, taip ir nebuvo sutarta, ką vadiname santuoka.
Matyt, todėl, kad dabar santuoka linkstama pavadinti pačius keisčiausius santykius ir tai laikoma normaliu, nediskutuotinu dalyku.
Tokiomis aplinkybėmis vaisinga diskusija apskritai neįmanoma.
– Dėl santuokos turinio: dabar stengiamasi jį praplėsti vadovaujantis asmens pasirinkimo laisvės aukštinimu.
Galvoje čia turimas ne atsakingas ir tvirtas baumaniškosios viso „gyvenimo programos” pasirinkimas, o vos ne kasdienis prioritetų kaitaliojimas, bandymas gyventi „iš naujo” ir vis „kitaip”, kaip aukščiausia savirealizacijos laisvės apraiška.
O gal tai tiesiog atsakomybės vengimas?
Juk tradicinės santuokos aktas – tai pirmiausia viešas atsakomybės prisiėmimas.
– Sunku prisiimti atsakomybę, kai supranti, kad gyvenimas iš tiesų yra unikalus, nepakartojamas, o šiuolaikinė civilizacija siūlo tiek visokiausių to gyvenimo modelių.
Apsisprendi pagal išgales, sąžinę ir tradiciją gyventi santuokoje – atimi iš savęs galimybę eksperimentuoti, nuolat ieškoti geriausiai tavo ego tenkinančių variantų.
Ne visada visiems pasiseka taip gyventi, bet santuokos institutas reiškia tam tikrą ilgalaikę bendro gyvenimo sutartį.
– Greičiausia turite galvoje ne popierių su antspaudu?
– Turiu galvoje giluminį vyro ir moters apsisprendimą gyventi kartu, auginti vaikus ir palaikyti vienas kitą nusilpus aistrai, baigiantis fizinėms jėgoms.
Kad ir ką sakytų modernistai, vengimas santuokos aktu viešai patvirtinti savo apsisprendimą pirmiausia liudija baimę įsipareigoti.
Visos kitos bendro gyvenimo formos tėra bandymai, kurių tikslas – su mažiausiais nuostoliais išvengti labai tikėtinų santuokinio gyvenimo nesklandumų.
– Bet ar tikrai nesantuokinis bendras gyvenimas leidžia pagrįstai tikėtis išvengsiant galimų dvasinių ir visokių kitokių nuostolių?
– Tradicinė, t. y. susituokusių vyro ir moters su jų vaikais (arba augintiniais), šeima yra patikimiausias giminystės saitų formavimosi, kartų ryšio išlaikymo, artimųjų būrio telkimo, visa ko, kas vadinama didžiausiu gyvenimo kapitalu, kaupimo būdas.
Pasirinkę kitokias bendro gyvenimo formas žmonės neišvengiamai rizikuoja to kapitalo nesukaupti iki pat mirties.
Toks ir nuostolis, kad mirti tuomet baisu, nes nelabai kas po tavęs lieka ir nelabai kam rūpi, kad tavęs jau nebėra.
O malonumų, kuriuos paprastai tokių alternatyvų šalininkai vertina už viską labiausiai, juk į kapą nepasiimsi.
– Ar tik kartais tokiems žmonėms nėra pats didžiausias malonumas gyvenime – gyventi netradiciškai?
Ir arogantiškai niekinti tradicinių pažiūrų bendrapiliečius.
Malonumas jaustis labiau išsimokslinusiais, „pažangesniais” ir, žinoma, teisingesniais.
Sunku prisiimti atsakomybę, kai supranti, kad gyvenimas iš tiesų yra unikalus, nepakartojamas, o šiuolaikinė civilizacija siūlo tiek visokiausių to gyvenimo modelių.
Apsisprendi pagal išgales, sąžinę ir tradiciją gyventi santuokoje – atimi iš savęs galimybę eksperimentuoti, nuolat ieškoti geriausiai tavo ego tenkinančių variantų.
– Galima būtų jiems patarti mažiau kliautis išsimokslinimu, gudriomis teorijomis, o daugiau remtis patirties suteikiama gyvenimo išmintimi.
Tuomet nekiltų mintis šiandieninei tradicinei šeimai pripiešti viduramžių vyro ir moters santykius.
Ir, beje, pavyktų išvengti daugelio su asmenybės tapatumo erozija susijusių psichologinių problemų, nes nebaisu būtų šalia ištikimo gyvenimo palydovo senti be baimės būti atstumtam.
Ir, aš visai rimtai, nereikėtų išlaidauti kasmetinėms plastinėms operacijoms.
Ateityje, ko gero, bus galima atlikti ir „plastinę“ smegenų operaciją, bet kol kas joks alternatyvus gyvenimo būdas jos negali atstoti.
O jeigu taip, tai tuomet pats tiesiausias kelias į depresiją dėl galų gale jokio malonumo nebesuteikiančių jaunatviškų troškimų tenkinimo, nes senstantis protas jų tiesiog nebeaprėpia arba išdavikiškai liudija tuštybę.
Ne veltui rimti, JTO iniciatyva atlikti tyrimai rodo, kad 2020 metais didžiausia civilizuotų kraštų „epidemija“ bus būtent depresija.
Kuo daugiau malonumų tenkinimo galimybių ir laisvės juos rinktis – tuo daugiau kenčiančiųjų.
– Santuoka pajėgi apmalšinti malonumų medžioklę.
Bet malonumai – pelningas verslas ir suprantama, kad ši verslo interesų grupė į tradicinį šeimos gyvenimą santuokoje žiūri kreivai.
Ir teorijų mėgėjams mikliai pakiša mintį, kad, jei dar vis sunku iš visuomenės gyvenimo visiškai eliminuoti tradicinės santuokos institutą, tai jos turinį galima „papildyti” įvairesnėmis gyvenimo kartu formomis – tos pačios lyties asmenų arba poligaminėmis.
Svarbu tik, kad visas šitas formas saugotų vienodas teisinis apibrėžimas ir iš jo kylančios lygios socialinės garantijos.
Atrodo išties gražiai ta siekiamybė.
Svarbiausia, pažangiai.
– Teorijos viena, o realybė – kas kita.
Rimti moksliniai tyrimai rodo, kad, pavyzdžiui, tradicinę santuoką išlaikę vyrai jaučiasi penkis kartus laimingesni nei viengungiai, tris – nei išsiskyrę.
Itin didelės imties tyrimas atskleidė, kad ties skyrybų riba atsidūrusios, bet bendromis pastangomis santuoką išlaikiusios poros ilgainiui pasijunta laimingesnės net už tokių krizių nepatyrusių šeimų narius ir juo labiau – už išsiskyrusius.
Manau, jūs suprantate, kad čia kalbama ne apie smurtaujančias šeimas, kad neagituojama už šeimos išsaugojimą bet kokia kaina.
Tai kada yra pažanga, ar kai daugėja laimingų žmonių, ar kai gyvenama pagal tegu ir pažangiausiomis vadinamas teorijas?
Kad ir ką jos skelbtų, bet iki šios dienos, čia vėl remiuosi pripažintų tyrimų duomenimis, žmonės savo gyvenimo sėkmę dažniausiai vis dar matuoja pagal klasikinę triadą: pagal gebėjimą siekti gyvenimo tikslo, santuokos ir šeimos santykių kokybę bei savo vaikų sėkmę.
– Man rūpi jūsų nuomonė dėl vieno, mano akimis žiūrint, „pažangiečių” laikysenos prieštaravimo.
Jeigu santuokos aktą, kaip jis dabar daugelio suprantamas, bent formaliai laikytume tam tikru pilietiškumo aktu, ne tik dviejų tarpusavio įsipareigojimu, tai išeitų, kad „pažangiečiai”, skelbdami ištikimybę pilietinės visuomenės idėjai ir tuo pat metu aršiai kritikuodami tradicinės santuokos institutą, patys sau prieštarauja.
O gal jiems pilietinė visuomenė, kaip jie ją įsivaizduoja, yra tik tam tikras psichologinės kompensacijos įrankis sąmoningai traukant esminius bendruomeniškumo saitus?
– Man pilietiškumas pirmiausia siejasi su Pilėnais, žmonėmis, ginančiais savo pilį ir saviškius joje, ir grėsmėje atsidūrusią gyvenimo sanklodą.
Todėl radikalūs tradicijos neigėjai man neatrodo nei pavyzdingi piliečiai, nei išmintingi žmonės.
Tuo nenoriu pasakyti, kad tradicijų negalima kritikuoti.
Bet kritika ir niekinimas – du labai skirtingi dalykai.
– Tokie pat skirtingi dalykai yra ir du požiūriai į bendruomenės gyvenimo principus.
Tradicionalistai laikosi požiūrio, kad įstatymas turi apibrėžti, kaip negalima elgtis, o kaip galima – nusako moralės normos ir sąžinė.
Tuo tarpu „pažangiečiai”, kadangi jie apskritai abejoja moralumo institutu ir sąžinės galia, linkę manyti, kad visi turi gyventi pagal pačių pažangiausių, suprask, protingiausių žmonių sugalvotas ir surašytas taisykles.
Kadangi, o iš tiesų taip ir yra, individo atsakomybė – slidus dalykas, tai geriau žmones nuo jos atpalaiduoti sukuriant tas idealias taisykles pagal žmogaus teisių bei saviraiškos laisvės prioritetus.
Bet ką galvoti, kai matai, kad į tą taisyklių rinkinį nebeįeina teisė jas kritikuoti?
– Grįžtame į Naugardo večės laikus: kas garsiau šaukia, to ir teisybė.
O juk įrodyta, kad garsūs, nuolat kartojami žodžiai gali paveikti visą žmogaus biocheminę struktūrą.
Kitokia struktūra – kitoks žmogus.
Klausimas: koks?
– Galiu atsakyti: galutinai laisvas ir su garantuotomis žmogaus teisėmis.
– Jeigu į tą laisvės sampratą nebeįeitų atsakingo individualaus sprendimo vadovaujantis kritišku protu, moralės principais ir sąžine galimybė, tai tikrai taptume laisvais, o tiksliau – tariama laisve patikėjusiais vergais.
Apie ką beieškotume informacijos „Google“ ar kituose paieškos sistemose, laisvosios enciklopedijos straipsnis bus pirmas arba vienas pirmųjų pateikiamų paieškos rezultatų, nusileidžiantis nebent oficialiam įmonės ar organizacijos tinklalapiui.
Tačiau net ir tokiu atveju tampame vis labiau linkę pirmiausia peržvelgti „Wikipedia“ įrašą, kuriame esančią informaciją rašo bei redaguoja tūkstančiai laisvų ir nepriklausomų akių, o ne informacijos monopolį oficialiuose tinklalapiuose turintys įmonės viešųjų ryšių specialistai.
Vienas iš dalykų, kurių pasaulį sėkmingai moko šeštadienį dešimties metų gimtadienį švenčianti „Wikipedia“, yra pasitikėjimas.
Būtent žmonių pasitikėjimas atvirosios enciklopedijos informacija lėmė tai, kad maždaug 2005-06 m. „Wikipedia” straipsniai iškopė į „Google“ rezultatų viršų, DELFI pasakoja buvęs enciklopediją administruojančios nepelno organizacijos „Wikimedia Foundation“ Patikėtinių tarybos narys ir dabartinis konsultantas technologijų klausimais Domas Mituzas. 
Pasak jo, kadangi „Google“ nesuteikia privilegijų jokiam tinklalapiui, „Wikipedia“ šuolį į pirmuosius paieškos rezultatus daugiausia lėmė kituose tinklalapiuose ar tinklaraščiuose vartotojų talpinamos nuorodos į laisvąją enciklopediją.
O būtent išorinių nuorodų į tam tikrą tinklalapį skaičius yra vienas svarbiausių kriterijų, pagal kurį „Google“ algoritmai „nusprendžia“ paieškos rezultatų eiliškumą.
„Google“ algoritmų objektyvumą ir kartu „Wikipedia“ idėjos sėkmę įrodo ir pačios paieškos milžinės 2008 m. pristatyta, bet didesnės šlovės taip ir nesulaukusi komercinė interneto enciklopedija „Knol”.
Ją, kaip ir „Wikipedia“, gali pildyti kiekvienas norintis, tačiau „Google“ enciklopedija pabrėžia pavienių autorių kompetenciją bei neretai turi daugybę skirtingų straipsnių ta pačia tema.
Visgi „Google Knol“, kaip ir elitine laikoma „Britannica“ ar „Encarta“ enciklopedijos grimzta į skaitmeninę užmarštį, kadangi jos nebegali konkuruoti su „Wikipedia“ straipsnių skaičiumi, jų išsamumu, atnaujinimų greičiu ar netgi objektyvumu.
Net „Wikipedia“ esančių klaidų skaičius, pasak D. Mituzo, sparčiai mažėja jau prilygsta „Britannica“ - tai lemia tiek nepalyginamai didesnis laisvosios enciklopedijos redaktorių skaičius, tiek sulig augančia „Wikipedia“ įtaka didėjanti enciklopedijos bendruomenės atsakomybė.
Žinoma, netikslumai anonimų redaguojamuose „Wikipedia“ straipsniuose yra pagrindinis ir neretai pagrįstas laisvosios enciklopedijos „neigėjų“ argumentas.
Be netyčinių klaidų, kurių pasitaiko kiekvienoje enciklopedijoje, „Wikipedia“ redagavimo demokratija atveria duris ir vadinamiesiems „vandalams“, tyčia iškraipantiems straipsnių faktus ar skelbiantiems išgalvotą informaciją.
Tokie atvejai kartais virsta skandalais, ypač jei aptinkamos ar, dar blogiau, žiniasklaidoje cituojamos klaidos apie gyvus asmenis.
Į itin nepatogią padėtį „Wikipedia“ bendruomenė buvo patekusi 2005 m., kuomet atvirosios enciklopedijos straipsnyje apie žymų JAV žurnalistą Johną Seigenthalerį net 4 mėnesius liko nepastebėti melagingi biografijos faktai, esą šis žmogus buvo įtariamasis prezidento Johno Kennedy nužudymo byloje.
D. Mituzas sako, kad po šio incidento buvo itin sugriežtinti „Wikipedia“ redagavimo ir tikrinimo standartai.
Tačiau, pašnekovo teigimu, klaidų pasitaiko ir kitose enciklopedijose, ir žiniasklaidoje, o paradoksalu yra tai, kad, pavyzdžiui, klaidą padarius laikraščiui, ji gali persikelti į „Wikipedia“ straipsnį, kadangi laisvosios enciklopedijos faktai turi būti pagrįsti išorinių šaltinių informacija, o žiniasklaidą „Wikipedia“ bendruomenė laiko patikimu šaltiniu.
Bet kuriuo atveju per 10 savo gyvavimo metų informacijos monopolį „Wikipedia“ iš akademikų perdavė į visuomenės rankas.
Be to, laisvoji enciklopedija suteikia žmonėms galimybę daugiau laiko skirti ne informacijos paieškai, o jos analizei, kūrybai, tyrimams.
„Nors „Wikipedia“ nėra mokslinių tyrimų vieta, joje yra vietos skelbti tyrimų rezultatus, lyginti skirtingas pozicijas tuo pačiu moksliniu, istoriniu ar bet kokiu kitu klausimu.
Beje, patys stipriausi „Wikipedia“ straipsniai yra apie ginčytinas, prieštaringai vertinamas temas.
Tokius straipsnius redaguoja ne tik dvi „priešiškos stovyklos“, bet dažnai atsiranda ir trečioji, nesuinteresuota, tačiau aptariamą temą gerai išmananti pusė.
Tiesa, didesniu objektyvumu gali pasigirti tik angliška ar kitų pagrindinių kalbų „Wikipedia“ versijos – tautinėse enciklopedijose yra kiek daugiau nacionalizmo ir mažiau trečiųjų šalių akių, galinčių suteikti didesnį objektyvumą“, - kalba D. Mituzas.
D. Mituzas pasakoja “Wikipedia“ atradęs ir iškart susidomėjęs apie 2002 m.
Pašnekovas nuo mažų dienų skaitydavo Lietuviškąją tarybinę enciklopediją, o dar prieš atsirandant „Wikipedia“ turėjo svajonę įsigyti visus „Britannica“ tomus.
„Atsiradus „Wikipedia“, šios svajonės nebeliko.
Laisvoji enciklopedija ilgainiui tapo ne tik nemokama „Britannica“ ar „Encarta“ alternatyva, bet nemokama ir geresne alternatyva.
Ko vertas vien „Wikipedia“ atnaujinimų greitis – pavyzdžiui, mirus popiežiui Jonui Pauliui II ir išrinkus popiežių Benediktą XVI, „Wikipedia“ tereikėjo jau seniai enciklopedijoje buvusį išsamų straipsnį apie Josephą Ratzingerį pervadinti į „Benediktas XVI“. 
Kitos enciklopedijos negalėtų sau leisti turėti išsamios informacijos apie J. Ratzingerį prieš jam tampant popiežiumi.
O „Wikipedia“ lankomumas tą dieną išaugo 50 proc.”, - prisimena D. Mituzas.
Jis savo savanorystę „Wikipedia“ pradėjo pildydamas ir redaguodamas straipsnius.
Pirmieji D. Mituzo keisti įrašai, kiek jis pamena, buvo apie Nemuną bei miestus, kuriuose yra troleibusų tinklas.
Tačiau kaip duomenų bazių inžinierių, D. Mituzą netrukus patraukė galimybė prisidėti tobulinant „Wikipedia“ technologijas.
Kalbant apie jas, „Wikipedia“ IT ūkis ir žmogiškieji ištekliai, D. Mituzo skaičiavimais, yra nuo 100 iki 1000 kartų kuklesni nei kitų lankomiausių pasaulio tinklalapių.
Juokingai mažas ir visas „Wikimedia Foundation“ biudžetas, kurio didžiąją dalį sudaro aukos.
Pavyzdžiui, paskutinės kasmetinės aukojimo kampanijos metu „Wikimedia Foundation“ surinko per 16 mln. JAV dolerių (42,72 mln. Lt), o jau skelbta, kad, vertinant mėnesinį unikalių „Wikipedia“ lankytojų skaičių, „Wikipedia“ aukojo tik maždaug kas 800-asis jos vartotojas.
“Turėdami tokius ribotus resursus, privalome daryti itin atsargius ir apgalvotus sprendimus.
Šitaip išmokome efektyvumo.
Pats „Wikipedia“ variklis ar duomenų bazių sprendimai nėra technologiškai itin sudėtingi, tačiau iš jų galima pasimokyti, kaip su minimaliais ištekliais pasiekti maksimalaus rezultato.
Visas „Wikipedia“ kodas yra atviras, paslapčių neturime.
Mūsų technologinio efektyvumo patirtimi naudojasi ne viena pradedanti, didelių lėšų taip pat neturinti interneto kompanija, o ir didieji žaidėjai vis dažniau pagalvoja, ką galėtų daryti paprasčiau“, - dėsto D. Mituzas.
Jis atkreipia dėmesį ir į tai, kad griežtomis vidinėmis taisyklėmis nesupančiotoje „Wikimedia Foundation“ ar „Wikipedia“ bendruomenėse sprendimus galima priimti greičiau ir lanksčiau nei versle.
„Wikipedia“ „virtuvė“ grįsta pasitikėjimu – jei kas nors žino geresnį sprendimą, jis ir įgyvendinamas.
D. Mituzas su šypsena prisimena istoriją, kuomet jau prieš daugelį metų „Wikipedia“ entuziastams susitikus aptarti reikalų Berlyne, vienas susitikime nedalyvavęs technologas, be kitų kolegų žinios pakeitė enciklopedijos paieškos variklį.
Tai pirmiausia sukėlė sąmyšį ir nuostabą, juoba kad po šių pokyčių „Wikipedia“ kurį laiką neveikė.
Tačiau sutvarkius pirmuosius nesklandumus paaiškėjo, kad pasiūlytasis paieškos sprendimas buvo itin vykęs – toks jis liko ir iki šiol.
D. Mituzo nuomone, patirtis su didelės apimties ir mažo biudžeto „Wikipedia“ projektu jam suteikė vertingų žinių, kurias jis dabar taiko dirbdamas „Facebook“ duomenų bazių inžinieriumi.
Iki tol pašnekovas dirbo „Sun Microsystems“, „MySQL“ ir „Microlink Lietuva“.
„Wikipedia“ technologas abejoja, ar, pavyzdžiui, dvigubai didesnis enciklopedijos biudžetas lemtų ir dvigubai geresnę tinklalapio veiklą – dabartinis sprendimas, pasak jo, yra „pakankamai geras“.
D. Mituzas svarsto, kad dideli papildomi pinigai teoriškai galėtų būti skirti, pavyzdžiui, „Wikipedia“ kalbų plėtrai ar autorių teisių išpirkimui.
Tačiau pirmuoju atveju galėtų nukentėti savanorystės idėja - „Wikipedia“ bendruomenės ir jų veikla įrodo, kad jei žmonėms kažko reikia, jie tai patys ir sėkmingai pasidaro.
O autorių teisių pirkimas prieštarautų vienai svarbiausių atvirosios enciklopedijos misijų – skatinti žmones naudotis, dalintis ir kurti laisvą informaciją.
„Todėl, pavyzdžiui, straipsniui apie kokią garsenybę mums reikia ne profesionalaus fotografo, o mėgėjo ar gerbėjo darytos jo nuotraukos“, - sako D. Mituzas.
„Wikipedia“ pasaulį moko ir suvokimo apie autorių teises.
Jos, anot D. Mituzo, negali išnykti ir neišnyks, kadangi inovacijų ratus visais laikais suko siekis uždirbti.
Tačiau laisvoji enciklopedija skleidžia žinią, kad nebenaudojama ar iš pirmo žvilgsnio didelių komercinių perspektyvų neturinti informacija turėtų būti atiduodama visuomenei – tūkstančiai naujų akių galbūt iš jos greičiau sukurs pasauliui reikšmingų dalykų nei dvi akys.
Informacijos išlaisvinimo pavyzdžių atsiranda vis daugiau – savo turinio teises visuomenei pamažu atiduoda Vokietijos ar kitų šalių archyvai.
Net „Google“, „Facebook“ ar viena uždariausių IT kompanijų laikoma „Apple“ pamažu atvirėja bei visiems norintiems suteikia dalį savo kodų ar programavimo platformas bei įrankius.
Šitaip kompanijos įgyja daugybę naujų „akių“, „rankų“, idėjų ir galimybių užsidirbti.
Pati „Wikipedia“ yra visiškai atvira – D. Mituzas pripažįsta, kad jei kurios nors kalbos redaktorių bendruomenė sugalvotų atsiskirti nuo „Wikimedia Foundation“, tam praktiškai nebūtų kliūčių.
Be to, bet kas gali nukopijuoti visą ar dalį „Wikipedia“ enciklopedijos turinio ir pradėti plėtoti komercinį projektą – taip taip pat nėra kliūčių.
„Pirmaisiais veiklos metais niekas nesitikėjo, kad „Wikipedia“ taps tokia populiari ir įtakinga, kokia ji yra dabar.
Visi enciklopedijos pionieriai pirmaisiais metais suvokė, kad pasauliui reikia tokio dalyko kaip laisvoji enciklopedija, tačiau mūsų tikslas buvo laisva informacija ir visuomenės švietimas apie dalinimąsi ja, o ne tapimas vienu lankomiausiu pasaulio tinklalapiu“, - sako D. Mituzas.
Tačiau, pasak jo, nors progresas šio tikslo link yra akivaizdus, laukia dar ilgas kelias, kol pasaulis suvoks, kad dar didelė dalis informacijos yra nepelnytai paslėpta nuo visuomenės bei galimybių laisvai ja dalintis.
Tarp tokių pavyzdžių D. Mituzas mini ir dvidešimties metų senumo sausio 13 d. įvykių vaizdo medžiagą – nors ji yra svarbi šiuolaikinės Lietuvos istorijos dalis, daugybės retų nuotraukų jų autoriai nenori atiduoti viešojon nuosavybėn.
Tiesa, viena kita istorinė sausio 13-osios nuotrauka yra angliškosios „Wikipedia“ versijos straipsnyje apie šį įvykį.
Tad pasitikime mes „Wikipedia“ ar ne, labai tikėtina, kad daugelis susidomėjusiųjų Lietuvos istorija informaciją apie tos dienos įvykius skaitys būtent laisvojoje enciklopedijoje.
O jei kieno nors netenkina straipsniai apie, pavyzdžiui, Lietuvą, Vilnių ar bet kurią kitą svarbią temą, „Wikipedia“ visus kviečia prisidėti tobulinant šią informaciją.
2011: Šiandien prieš 32 metus
Trumpa frazė iš Wikipedijos: 1979 – The Shah of Iran flees Iran with his family and relocates to Egypt.
Prisimenu tuos laikus – prieš tai ištisus metus Irane vyko neramumai, bet sovietinės mass-media kažkaip savotiškai informavo apie tai – lyg ir šachas negerietis, bo amerikonams parsidavęs, bet ir tie maištininkai labai nebuvo giriami.
Tik po nemažo laiko pavyko suprasti, kodėl tie sukilėliai, kovojantys prieš šachą, nelabai kėlė sovietų entuziazmą.
Juk jie ne socializmo vardan maištavo, o vardan religijos… 
Maištavo, kol nugalėjo.
O kai nugalėjo – visiems, kas bent kiek suprato, kas yra religinis ekstremizmas – mažai nepasirodė.
Ir, bent jau pakolkas – didesnių vilčių į Irano režimo “suminkštėjimą” IMHO dėti neverta.
2009: Šiandien prieš 90 metų
Trumpa frazė iš Wikipedijos: 1919 – Temperance movement: The United States ratifies the Eighteenth Amendment to the United States Constitution, authorizing Prohibition in the United States one year after ratification.
“Sausasis įstatymas” JAV – ir viskas aišku.
Kaip aišku ir tai, kad Amerikos mafija ir gangsteriai taip nebūtų sustiprėję, jei šio įstatymo nebūtų.
Jis buvo ta kibirkštis, įžiebusi nelegalaus alkoholio biznio ugnį, kuri leido susišildyti rankas ir sustiprėti gangsterių gaujoms.
Tad mane ima juokas, žiūrint į mūsų seimūnų pastangas apriboti-uždrausti-likviduoti.
Matosi, kad šitie politikieriai mokykloje buvo istorijos dvejetukininkai.
Žmogus turi aibę ydų ir troškimų, kuriuoss jis nori patenkinti.
Ir jis juos patenkins visokiu, netgi nelegaliu, būdu.
Kuris įžiebs nusikalstamumo ugnį.
O reikia pasiūlyti kažką alternatyvaus.
Kas nėra taip lengva.
Islamas draudžia alkoholio naudojimą, tačiau ten žolytės rūkymas praktiškai nebaudžiamas.
Nes žmonėms reikia kažko, kas juos atitrauktų nuo rūsčios realybės.
Šiandien perskaičiau anekdotą ir beveik numirojau iš juoko.
Moteriškė meta svorį.
Taiko vieną stebuklingą dietą, antrą, trečią.
Na va, pagaliau, nors akys ir aptemusios, rezultatas lygtai pasiektas.
Susiranda senus džinsus ir – o stebukle!
– juos be didesnio vargo užsitempia.
Laiminga šaukia vyrui: “Žiūrėk, žiūrėk, šitie džinsai man tinka!”
Vyras žvilgteli ir sako: “Fain, aišku, tik tie džinsai tai manO” 
Perskaičiau laikraštyje, kad LATGA-A (Lietuvos autorių teisių gynimo asociacijos agentūra), tokį apdovanojimą “Aukso žvaigždę” ir 5 tūkst. litų premiją už lietuvių literatūros sklaidą įteikė literatūrologei Viktorijai Daujotytei.
Apie tokią premiją iš viso išgirdau pirmą kartą.
Žinoma, pasidžiaugiau už Viktoriją Daujotytę – nepaliauju stebėtis šios literatūrologės produktyvumu – visai neseniai ji publikavo dar vieną labai storą monografiją apie Sigitą Gedą, tačiau man užkliuvo šiaip apdovanojimas, kaip toks.
LATGA-A “Aukso žvaigždės” kiekvienais metais įteikiamos labiausiai nusipelniusiems įvairių meno sričių autoriams.
Šiais metais pirmą kartą skirta ir piniginė premija.
V.Daujotytei, pasitarus su Rašytojų sąjungos valdyba, “Aukso žvaigždė” skirta už lietuvių literatūros populiarinimą ir sklaidą.
“Anksčiau apdovanojimai būdavo skiriami kasmet populiariausiems (daugiausia skaitomiems) autoriams – rašytojų atveju tiems, kurių knygos buvo dažniausiai išduodamos bibliotekose, o 2009 m. buvo nuspręsta šių populiariausių autorių apdovanojimų atsisakyti, nes būdavo apdovanojami vis tie patys autoriai, pavyzdžiui, Stano ar Raigardas Tautkus yra gavę net po keletą “Aukso žvaigždžių”, – paaiškino LATGA-A direktoriaus pavaduotoja Gerda Leonavičienė.”
Koks nuostabus apdovanojimas – už populiarumą (vartau akis).
Tikrai manau, kad Stano paliks “neišdildomą” pėdsaką lietuvių pop kultūroje – iš vis jį kas nors bus girdėjęs po penkerių metų.
Nors tikriausiai prisimins –  už nuostabiausią ir prasmingiausią dainą, sukurtą  grupei “69 danguje” (pirmosios nemirtingosios dainos eilutės iš dainos “Aš suderinau visas stygas,/ Turiu tau bilietą geriausioj vietoj (???).”
Visa daina absurdo poezijos mylėtojams čia (http://69.supermuzika.lt/daina/8785).
Ar nepikta, kai Stano už savo populiarumo nuopelnus gauna 5 tūkst. lirtų premiją, o geriausios metų knygos autorius (nors pats formulavimas – “geriausios” man irgi nepatinka) - garbingą vieną tūkstantį!
Mūsuose tikrai labai vertinami kultūros žmonės.
Galiu tik pasidžiaugti, kad LATGA atsikvošėjo ir, tikiuosi, suprato savo premijos absurdiškumą, bei, labai tikiuosi, labiau pasistengs, atrinkdama žmones, kurie verti gauti  premijas.
Tūkstantiniais tiražais yra leidžiamos knygos apie Lietuvos popžvaigždžių gyvenimą, apie širdies skausmingus sopulius ir negailestingų žudikų detektyvines istorijas.
Žėrinti spindinčiais viršeliais, vadinamoji populiarioji literatūra užtvindė knygynų ir prekybos centrų lentynas.
Kas yra populiarioji literatūra?
Skaitymo malonumą pavargusiam protui suteikiantis eliksyras, kurį nepelnytai niekina tikrieji literatūros profesionalai?
Netalentingai parašytas masinis skaitalas, didinantis leidyklų pelnus ir gadinantis skaitytojų skonių?
Kokį pavojų ji kelia rimtajai kūrybai ir kaip atskirti – kas yra kas?
Apie tai diskutavo leidyklos „Alma littera“ leidybos direktorė Danguolė Viliūnienė, menotyrininkas, puslapio stebėtojas.lt įkūrėjas Ernestas Parulskis ir Lietuvių literatūros ir tautosakos instituto Šiuolaikinės literatūros skyriaus redaktorius Virginijus Gasiliūnas.
Kalbina Jolanta Kryževičienė.
Nors visuotinai yra kalbama apie tai, kad populiarioji literatūra vis labiau užkariauja ne tik knygynų lentynas, bet ir skaitytojų protus, mūsų visuomenėje dar yra per mažai analizės ir diskusijų apie šią literatūros sritį.
Todėl pirmiausia pabandykime atsakyti į klausimą – kas apskritai yra toji populiarioji literatūra?
V. Gasiliūnas.
Nors daugiausia skaitau rimtosios literatūros, tačiau pavadinčiau save „viską skaitančiuoju“.
Esu skaitęs ir nemažai knygų, kurios priskiriamos pramoginei literatūrai.
Pramoginė ir populiarioji literatūra visgi nėra sinonimai.
Populiari knyga yra kiekybinis apibūdinimas.
Galime pasitelkt statistiką ir suskaičiuoti, kokią tiražo dalį leidėjas pardavė knygyne, kiek skaitytojų šią knygą pasiėmė iš bibliotekos.
Lotyniškas žodis „populiaris“ ir reiškia liaudiška, liaudies mėgstama.
V. Gasiliūnas.
Bet tai nieko nesako apie kokybę.
Pagalvojau – padėkime šalia dvi knygas – vieną vadinamą pramoginę, tarkim, E. Malūko, o šalia A. Škėmos „Baltą drobulę“.
Įvertinkim jas vienodai po litą ir pasižiūrėsime, ką skaitytojai pasirinks, kas bus populiariau.
Ar manote, kad Škėmos knygą už litą pirks daugiau žmonių?
V. Gasiliūnas.
Taip, aš net neabejoju.
Aš tuo tikiu, nes žinau, kad iš mokyklinių programų jauni žmonės užsikabina už Škėmos.
Populiarumą dažnai lemia „užliteratūriniai“ dalykai.
Tačiau kaip literatūros teoretikas turėtumėte mums pateikti kokią nors populiariosios literatūros formulę.
V. Gasiliūnas.
Daugiausia perkama ir vartojama literatūra.
Čia kaip žuvų piršteliai – žuvies praktiškai nėra, bet labai populiaru.
Arba krabų lazdelės, kuriose tik krabų kvapas.
E. Parulskis. 
Išgirdau žodį formulė, o formulės man patinka.
Tokią formulę galima būtų sukurti.
Visiški sutinku – pramoginė ir populiarioji – kiekybė ir kokybė.
Bet įvedus į formulę ir kiekybės, ir kokybės elementą – man susiformulavo toks apibrėžimas: pramoginė literatūra yra ta, kurios ne tik nesinorėtų, bet ir nereikia skaityti antrą kartą.
Ji atidirba savo darbą, vieną naktį paverčia bemiege naktimi, po to ta knyga padedama, paskolinama, ištrinama iš elektroninių knygų skaitytuvo ir pamirštama, nes ateina eilė kitoms knygoms.
D. Viliūnienė.
Man atrodo, didžiausia problema, kalbant apie tokią literatūrą, yra tai, kad populiarioji ar pramoginė literatūra, kaip mes ją bevadinsime, yra bandoma vertinti rimtosios literatūros kriterijais.
Kartais susidaro įspūdis, kad pramoginė literatūra yra blogis.
Tas skaitytojas, kuris skaito, neturi skonio, leidėjas, kuris leidžia tokią literatūrą, yra neaiškus leidėjas.
Rimtosios literatūros taip pat gali būti prastos, o pramoginės ar populiariosios gali būti labai geros, gali būti antrarūšės, trečiarūšės arba apskritai jokio laipsnio negalime jai suteikti.
Yra mėgėjų rašoma literatūra.
V. Gasiliūnas.
Yra dar ir grafomanų literatūra.
Literatūros teoretikai teigia, kad grafomanija yra liga, liguistas potraukis rašyti.
Todėl mes nebūkime šiandien psichoterapeutais.
E. Parulskis. 
Tačiau grafomanai turi ne tik potraukį rašyti, bet ir potraukį išleisti.
Kažkokiu būdu jie vis tiek patenka į leidyklų planus.
D. Viliūnienė.
Jūs teisus.
Tie žmonės labai aktyviai ir energingai siekia išleisti savo tekstus.
D. Viliūnienė pasakė, kad populiariajai literatūrai yra taikomi ne tie kriterijai.
O kokias kriterijais turėtų būti vertinama ši literatūra?
Kai Jurgos Ivanauskaitės romanas išėjo Vokietijoje, jis buvo puikiai vertinama kaip pramoginės literatūros knyga.
Gal galėtumėte pasakyti savo nuomonę – ko mes turėtume laukti ir reikalauti iš populiariosios literatūros, kad ji nekristų žemiau tam tikros kokybinės ribos?
E. Parulskis. 
Aš manau, kad ta riba yra vienoda visai literatūrai – ir pramoginei, ir rimtajai.
Tvirtas siužetas, puikus stilius, tvarkingi dialogai.
Literatūros amatas privalo būti, nes kitaip niekas nepirks ir neskaitys.
Todėl įsivaizduočiau, kad pramoginei knygai literatūros kaip amato kriterijus neturėtų būti atmetamas ar skirtis – čia geresnė literatūra, čia blogesnė.
Tuomet kuo skiriasi šios dvi literatūros rūšys?
E. Parulskis. 
Panaudosiu metaforą iš muzikos srities.
G. Verdis yra rimtasis kompozitorius ar ne?
Jo „Traviata“ yra absoliutus operos „popsas“, mobiliųjų telefonų melodijų rinkinys.
Ir yra „Don Karlas“. 
Ką nori gali daryti, bet jo nepaversi mobiliųjų telefonų melodija.
Kokybė vienodai gera, kiekvienas iš jų yra įdomus ir patraukiantis, tai kuo skiriasi?
„Traviata“ yra meilės romanas su detektyvo elementais, „Don Karlas“ yra monolitas.
Man atrodo, tas skirtumas yra paslėptas pačiame žodyje – pramoginė literatūra yra pramoga, o rimtoji literatūra yra tam tikras darbas.
Tu turi įsitempti.
Ernestai, tuomet specialus klausimas jums, kaip detektyvų žinovui ir mėgėjui.
Labai geras, intelektualus detektyvas, kupinas gerų siužetinių linijų ir puikių veikėjų charakterių – kuo jis skiriasi nuo rimtosios literatūros knygos?
E. Parulskis. 
Norėčiau sugrįžti į XIX amžių.
Ch.Dickensas yra rimtosios ar pramoginės literatūros kūrėjas?
Pagal visų mūsų bendrą išsilavinimą, pagal tai, kad įeina į moksleivių literatūros chrestomatijas – jis yra rimtosios literatūros kūrėjas.
Rašydamas savo romanus, jis buvo tuometinio laikraščio „Akistata“ korespondentas, rengė kriminalinių įvykių apžvalgas.
Paskutinis nebaigtas jo romanas yra klasikinis detektyvas.
V. Gailiūnas. 
Manau, kad literatūros turi būti visokios.
Nėra čia ko versti vienų į kitų tikėjimą.
Viena yra netoleruotina – skonio neturėjimas ir kalbos nejutimas.
Jeigu šitų dviejų savybių neturi, negali būti rašytojas, nesvarbu, ką tu rašytum.
Nuo pat lietuvių literatūros atsiradimo iš jos buvo baisiai daug norima.
Ir tautą prikelti, ir mūsų charakterį suformuoti, ir įdiegti vertybes, ir nurodyti kelią.
Literatūros centrizmas buvo labai stiprus.
Pavyzdžiui, XIX amžiuje buvo suprantama, kad A. Puškino Tatjanai visą pasaulį atstojo J. J. Rousseau ir S.Richardsonas.
Dabar tokio Samuelio Richardsono niekas nebeskaito.
Arba buvo Helenos Mniszek „Raupsuotoji“.
Tai buvo populiariausia laikmečio knyga.
Ir dar vienas dalykas.
Ernestas pasakė, kad pramoginės literatūros knygą jis perskaito ir nenori grįžti.
Bet tai taip pat susiję su mada.
Ar būtų J.Baltušis toks populiarus, jeigu nemokėtų taip bendrauti su skaitytojais, juokelių pamėtyti.
Čia labai daug dalykų susisuka į vieną.
O kad mes per daug rimti – tai tiesa.
Mes vis kalbame apie patį aukščiausią, geriausiai parašytą populiariosios literatūros sluoksnį.
Tačiau vienoje didelėje parduotuvėje aš pavarčiau tas populiariąsias knygas.
Radau pagyvenusios dainininkės atradimą: „Esu tokia, kokia esu“, kita dainininkė prisipažįsta, kad ji – „arba labai drąsi, arba labai kvaila“.
Tokių banalių, be skonio parašytų knygų yra labai daug.
Kokia šioje srityje yra leidyklų strategija?
Gerbiama Danguole, ar leidykla gali, nekenkdama savo verslo dėsniams, daryti įtaką rinkai, stengtis, kad knygos būtų bent šiek tiek geresnės?
Ką daro leidyklos žmonės, kai gauna, pavyzdžiui, tokį kūrinį „Tobula figūra per 300 sekundžių“?
E. Parulskis. 
O, penkios minutės – ir tu tobulas.
Puiku.
D. Viliūnienė.
Žinoma, kad leidyklos renkasi, ir labai.
Pirmiausia mes žiūrime į skaitytoją.
Kiek ir ko skaitytojui reikia?
Kai mes kalbame apie rimtąją ir pramoginę literatūrą, galvokime, kokius mes tenkiname skaitytojų poreikius.
Vienus poreikius tenkina rimtoji literatūra, kurią ne kiekvienas gali skaityti, reikia tam tikro išsilavinimo, pasiruošimo, reikia suvokti tekstą, kryptis, galų gale rašytojo meninę programą, žinoti užsienio ir savo literatūrą.
Pramoginė literatūra tenkina kitus poreikius.
Mes dažnai sakome – laisvalaikio literatūra.
Žiūrint, ko žmogus laisvalaikiu nori – gal jis skaito apie meilę, apie šeimą, sprendžia tam tikras problemas, galvoja, kad ir jo gyvenime taip gali atsitikti, jis mokosi iš tų knygų.
Jei skaito biografijas – jam taip pat įdomu, nes mato tuos žmones per televiziją, per įvairius šou.
Skaitytojui įdomu, nes gandai visuomet įdomūs, o knygoje jie tiesiog pratęsiami.
Bet ar jūs keliate tokiems autoriams kokius nors reikalavimus?
D. Viliūnienė.
Žinoma, kad keliame.
Pramoginė literatūra gali būti labai gera literatūra.
Buvo minėtas Ch. Dickensas. 
Prisiminkime M. Mitchell garsųjį romaną „Vėjo nublokšti“, kitas knygas.
Tai yra pramoginė literatūra, bet tapusi klasika ji išliks populiari dar ne vieną dešimtmetį.
Be abejonės, yra knygų, kurių iš tiesų net nepavadinčiau literatūra.
Tiesiog kažkas, kas parašyta.
E. Parulskis. 
Pavyzdžiui receptų knygos.
D. Viliūnienė.
Receptų knygos turi praktinę reikšmę.
E. Parulskis. 
Tačiau gali ir nusivilti.
Tačiau pagal mūsų suformuluotą apibūdinimą tai yra labai gera literatūra, nes ją skaitai ir skaitai, praktiškai prieš kiekvienus pietus.
O visgi – ar yra gerų detektyvų – mes taip ir neatsakėme į tą klausimą.
E. Parulskis. 
Detektyvas atitinka visus pramoginės literatūros kriterijus – perskaitei ir padėjai.
Tačiau aš atkreipčiau dėmesį į labai seniai susiformavusį Lietuvoje požiūrį, kuris susijęs su detektyvais.
Kažkodėl Lietuvos skaitytojo sąmonėje ta blogoji literatūra asocijuojasi būtent su detektyvu.
Tai yra dėl to, kad nėra kriminalinės ir detektyvinės literatūros skaitymo pagrindų ir jų niekada nebuvo.
Iki karo pradžios nepriklausomoje Lietuvoje nebuvo išverstas nė vienas detektyvas.
O juk tuo metu buvo Agathos Christie aukso amžius, tuo metu ji parašė du trečdalius savo geriausių romanų.
Lietuvoje nebuvo išleistas nė vienas.
Tuo metu išvertė dalį XIX amžiaus literatūros – A. Diuma muškietininkus, dalį Tomo Sojerio istorijų.
Kriminalinė, detektyvinė literatūra kaip žanras neegzistavo.
Po karo sovietinės okupacijos laiku buvo leidžiama serija „Drąsiųjų keliai“, kur buvo ir detektyvų.
Bet buvo verčiami neapsakomai seni detektyvai ir leidžiama po dvi tris knygas per metus.
Tai nesudaro įgūdžio skaityti tokią literatūrą.
Tačiau mes jau kurį laiką minime vien užsienio autorių pavardes.
Nekalbame apie tai, kad mes visiškai neturime savo geros pramoginės literatūros.
V. Gasiliūnas.
Mes neturime tradicijos, kaip buvo minėta.
J. Piliponis bandė rašyti.
Esu skaitęs jo detektyvų, jie gal šiek tiek mėgėjiški, kirviu šiek tiek tašyti, bet vis jau šis tas.
Kad tam tikra literatūros rūšis įgytų kokybės, turi būti tradicija, nes kiekybė pagaliau pereina ir į kokybę.
Dabar prisimenu du tikrai gerus detektyvus, kuriuos yra parašęs Juozas Šikšnelis – „Paskutinioji užmuša“ ir „Įvykių horizontas“.
Veiksmas vyksta XIX amžiuje.
O pernai buvo išleista mano supratimu puiki Leono Paleckio-Kaktavičiaus biografinė knyga apie Stanislavą Venclauskienę, pirmąją lietuvių aktorę profesionalę, „Namas ant Pasadnos ulyčios“.
Vadinasi, atsiranda gerų pramoginių knygų?
Gerbiama Danguole, ar dažnai ateina pas jus gerų autorių su naujomis tokio pobūdžio knygomis?
D. Viliūnienė.
Iš tiesų ne tiek daug, nes tų gerų autorių Lietuvoje nėra daug.
Ypač mums trūksta geros biografinės literatūros.
Tokia literatūra, kuriai reikia nemažai pastangų ir darbo, reikia surinkti daug dokumentinės medžiagos – ji yra retenybė.
Mes leidykloje rimtai apie tai galvojame, nes turime Lietuvoje labai daug XIX ir XX amžiaus įdomių asmenybių, bet nėra rašančiųjų apie jas.
Parašyti apie šiandieninę žvaigždutę – yra vienas dalykas, o parašyti žymios aktorės ar rašytojos biografiją tikrai nelengva, reikia nagrinėti kūrybą, reikia sėdėti archyvuose ir labai daug dirbti.
Tačiau jeigu aš būčiau pelnu susirūpinusi leidėja, galvočiau, kad labai gerai apie žvaigždutes rašyti.
Knygą galima sukurpti per du mėnesius, žvaigždutė turi savo gerbėjų, vadinasi, knygą pirks.
Žodžiu, leidyklai jokio vargo.
D. Viliūnienė.
Todėl leidyklos nemažai ir leidžia tokių knygų.
Vienos žvaigždutės pasiteisina, kitos ne.
Leidyklos visą laiką laviruoja.
Išleidi rimtosios literatūros šiek tiek, bet žinai, kad nelabai gali uždirbti.
V. Gasiliūnas.
Leidyba yra verslas.
D. Viliūnienė.
Taip, tai yra verslas, tu turi išlaikyti pusiausvyrą.
Išleidi rimtosios literatūros nedidelį tiražą ir galvoji, ką galėtum leisti iš populiariosios literatūros.
Dar nepamirškime, kad yra ir mada.
Buvo „Haris Poteris“, buvo D. Brownas, dabar S. Meyer su vampyrais.
Ir ši mada, manau, greitai praeis, atsiras gal vilkolakių, gal angelų.
Tokie yra mados dėsniai.
E. Parulskis. 
Norėčiau atkreipti dėmesį į šiuo metu besimezgantį, o anglakalbiame pasaulyje jau susiformavusį tos vampyrinės mados tęsinį.
Tai yra tradicinės literatūros vampyriniai perdirbimai.
Tokia literatūra dabar ypatingai populiari, tam tikras postpostmodernizmas, bet jis kažkaip pataikė į bangą.
Pavyzdžiui, romano „Vėjo nublokšti“ perdirbinys taip ir vadinasi – „Vėjo nublokšti ir vampyrai“.
Ar Lietuvoje dar tokių knygų nebuvo?
D. Viliūnienė.
Lietuvių autoriai dar tikrai tokių neatneša, nors mes sekame užsienio naujienas.
Yra kita tendencija.
Dabar visi turi kompiuterius, ir visiems atrodo, kad labai lengva rašyti, nereikia dirbti rašikliu, atsisėdau ir rašau, nesvarbu – turiu ar neturiu minčių.
Ypač daug rašo mokiniai, ir jiems kažkodėl labai svarbu išleisti knygą.
Ne rašyti interneto erdvėje, susilaukti nuomonių, diskutuoti.
Ir čia jau daug visko – ir vampyrų, ir Hario Poterio elementų, labai nemažai meilės, veiksmas gali vykti kitoje planetoje.
Visa ta košė, kurią šiandien jauni žmonės skaito, čia ir sudėta.
E. Parulskis. 
Bet keisčiausia, kad leidyklos išleidžia.
Aš pats knygų mugėje varčiau penkiolikmetės knygą, kuri prasideda kovos epizodu.
Jaunas žmogus, stiliaus dar nėra, per dvi pastraipas kokie penkiolika sakinių ir keturis kartus pavartotas žodis „kaunasi“, jokių sinonimų.
Ar mes nepastebime apskritai skaitytojų skonio devalvacijos?
Norėčiau pateikti jums pavyzdį, 1999 metų „Vagos“ knygyno populiariausų knygų dešimtuką:
1. Oskaras Vaildas „Amžiaus portretas“, Meralas, 15 Lt.
2. Hermanas Hesė „Demianas“, Mensana, 13,20 Lt.
3. Johanes Fiebig „Taro“, Vaga, 10 Lt.
4. IIczin: senovės permainų knyga, Orientas, 7,50 Lt.
5. Ronald P. Schweppe, Aljoscha A. Shwarz „Aurasoma“, Vaga, 12 Lt.
6. Maiteyi D. Piontek „Moters Dao“, Mūsų knyga, 13,80 Lt.
7. Romualdas Granauskas „Gyvulėlių dainavimas“, Presvika, 7,50 Lt.
8. Kazys Paulauskas „Pasaulio paslaptys“, Alka, 13,25 Lt.
9. Dostojevskis: biografinė apybraiža, „Dajalita“, 11,20 Lt.
10. Išminties druska, Mintis, 21 Lt.
Atkreipkite dėmesį į pirmąsias vietas ir kokio lygio yra rašytojai.
O dabar Pegaso knygynų 2010 m. vasario mėnesio dešimtukas:
1. Stephenie Meyer „Sielonešė“, Alma litera – 45,90 Lt 
2. Beata Nicholson „Beatos virtuvė“, Laisvos valandos – 52,50 Lt 
3. Andrius Užkalnis „Anglija: apie tuos žmones ir jų šalį“, Baltos lankos – 20,99 Lt 
4. Galina Dauguvietytė „Dialogai su savimi“, Tyto alba – 29,43 Lt 
5. Roderick Gordon, Brian Williams „Laisvas kritimas“, Alma littera – 42,90 Lt 
6. Jodi Picoult „Kitas gyvenimas“, Alma littera – 42,90 Lt 
7. Hanne Turk, Rosanna Pradella „Didžioji vaikų piešimo mokyklėlė“, Alma littera – 1,99 Lt 
8.Colleen McCullough „Prisilietimas“, Tyto alba – 39,73 Lt 
9. Donna Woolfolk Cross „Popiežė Joana“, Alma littrea – 39,90 Lt 
10. Stephenie Meyer „Brėkštanti aušra“, Alma littera – 45,90 Lt
Ar jums neatrodo, kad dėl rimtos analizės trūkumo, dėl tam tikrų įspėjamųjų ženklų trūkumo dalies visuomenės skonis devalvuojasi?
Jeigu taip sparčiai judėsime šia kryptimi, netrukus bus vieni vampyrai?
D. Viliūnienė.
Čia, Jolanta, yra jau kita labai rimta problema – kaip mes formuojame skaitytoją?
Sakydama „mes“ turiu galvoje ne tik leidyklas.
Viskas prasideda šeimoje, mokykloje.
Skaitytojo formavimas – didžiulis darbas.
Buvo atliekamas sociologinis tyrimas, apklausiami šešiolikmečiai.
Pasirodė, kad dvidešimt procentų apklaustųjų nemoka skaityti, tai yra nesuvokia teksto.
Juk literatūros skaitymas yra nepaprastai svarbus gyvenime dalykas – tai yra fantazijos ugdymas, tai yra svajonių brandinimas.
Neseniai kalbėjau su vaikų literatūros žinovu K. Urba. 
Mokykloje būna tokie rekomenduojamos literatūros sąrašai.
Penktokams, šeštokams rekomenduojama Radvilos Našlaitėlio „Kelionė į Jeruzalę“. 
Penktokui, įsivaizduojate?
Vaikas bus priverstas perskaityti, bet manau, kad po tokių knygų jis nenorės jokios knygos skaityti.
Ar galima penktoką versti visą „Kalevalą“ perskaityti?
Tai ne jo lektūra.
Dar norėčiau aptarti vieną svarbų klausimą.
Kaip jums atrodo, ar populiarioji literatūra, ypač prastoji jos dalis, kelia pavojų rimtajai literatūrai, skaitytojų skoniui?
Gal ji devalvuoja ir daug gilesnius dalykus – tikrąją kūrybą?
E. Parulskis. 
Aš manau, kad pavojus yra, bet tik tam tikruose žanruose.
Kažkada buvau sudaręs lentelę, kur lengviausia pasislėpti grafomanui.
Pagal mano pastebėjimus labai lengva pasislėpti vaikų literatūroje, fantastikoje, labai lengva poezijoje.
Gerokai sunkiau tikrajame romane ir beveik neįmanoma detektyve.
Nes tikroji pramoginė literatūra yra tarsi ant ašmenų.
Jeigu nuo pirmo puslapio nepagauna, viskas baigta.
O literatūra vaikams, užmaskuota gražiais spalvingais paveiksliukais, ji taip ir praeina.
Čia pavojus yra.
V. Gasiliūnas.
Man atrodo, kad yra tam tikras literatūros sluoksnis, kuris tenkina aktualiuosius poreikius.
Absoliučioje daugumoje toje pramoginėje literatūroje nėra tikrojo meno, kuris būtų susijęs su estetinėmis naujovėmis, su užfiksuota nauja psichologine žmogaus savijauta.
S.Beckettas sukūrė visai kitokį žmogų, kokio mes neįsivaizdavome, ir jis liko.
O jeigu tereikia žmogui, kad kas nors paglostytų, paguostų, to žinoma irgi reikia, bet tai su tikruoju menu neturi nieko bendra.
Tačiau ar kelia tikrajam menui pavojų tokia literatūra?
V. Gasiliūnas.
Manau, kad nekelia.
Tikrai talentingam rašytojui, skulptoriui ar tapytojui visai beskonė literatūra, tas gintarinių pilių kičas nekelia jokio pavojaus.
Bet ar nebus taip, kad Škėmos net už vieną litą niekas nepirks?
V. Gasiliūnas.
Tikrai nebus taip.
Man atrodo, kad visuomenė dabar išsisluoksniavo.
Mums atrodo, kad sovietmečiu visi skaitė tik gerą literatūrą, nes ji ėjo dideliais tiražais, o dabar prasidėjo kažkokia degradacija.
Ne, tiesiog tas laukas labai stipriai išsiplėtė ir žmonės pabiro.
Ką padarysi.
Mes vis norim, kad žmonės būtų kuo kultūringesni, šviesesni.
Norėt galima, bet yra kaip yra.
D. Viliūnienė.
Tiesioginio pavojaus ir aš nematau.
Pavojus gal yra tai, kad šioje masėje pasimeta gera knyga, ją labai sunku rasti knygyne, bibliotekoje.
Žmogui trūksta informacijos apie gerą knygą, kad ir gerą pramoginę.
Iš tiesų labai daug knygų, nes negali uždrausti žmogui rašyti ir išsileisti savo knygą.
Tai yra saviraiška.
Tik norisi, kad skaitytojas mokėtų atsirinkti.
Ir jam iš tiesų reikia pagalbos.
Ar tai akmuo į literatūros kritikų daržą ar kalbate plačiau?
D. Viliūnienė.
Plačiau. 
Mūsų literatūros kritikai yra neruošti bendrauti su masiniu skaitytoju.
Mes universitetuose mokyti, kaip rimtąją literatūrą nagrinėti.
Ir nagrinėti savame uždarame rate.
O masinis skaitytojas tarytum pamirštas.
Jis pats turi susivokti, suprasti, kas yra gera knyga, ją susirasti kažkokiais būdais, išmokti skaityti.
Tai, manau, yra didelė užduotis ir mokyklos, ir šeimos, o gal net Kultūros ministerijos.
Juk turi būti ir valstybės politika, siekianti lavinti žmogų, kad jis pats galėtų atsirinkti, kas yra bloga, kas yra gera.
Ernestai, jūs šiuo metu gyvenate Londone, tikriausiai tenka pavaikštinėti ir po knygynus, ir paskaityti spaudą.
Kaip ten skaitytojas randa savo knygą ir ją išsirenka?
E. Parulskis. 
Ten gerokai viskas paprasčiau, nes yra daugybė žmonių, kurie dirba savo profesinį darbą, tai yra skaito knygas ir apie jas rašo.
Ir man, skaitytojui, reikia kelis kartus pasibandžius surasti tą, kurio skonis atitinka manąjį.
Tuomet aš skaitau, ką jis pataria.
Žinoma, jis gali suklysti, bet dažniausiai nesuklysta.
Ir aš skaitau tai, ką jis man rekomenduoja skaityti.
Labai paprasta.
Virginijau, ar literatūros kritikai galėtų daryti didesnę įtaką mūsų skaitymo kultūrai?
V.Gasiliūnas.
Nemanau. 
Literatūros kritika yra kultūros savaitraščiuose, kurių kai kuriuose miestuose nebūna nė vieno egzemplioriaus.
Tai gal reikia spausdinti savo tekstus „Kosmopolitane“, „Ievoje“, „Žmonėse“?
V. Gasiliūnas.
Tarkime, „Laimos“ skaitytojos turi savo patarėją Kęstutį Navaką.
O kitur aš nežinau.
Kažkodėl manoma, kad kažkas turi pasiaukoti, dirbti šviečiamąjį darbą.
Aš manyčiau, kad reikalai pajudėtų, jeigu knygynuose dirbtų profesionalūs konsultantai.
Jie turėtų išmanyti daug sričių, net ir poeziją, kad galėtų patarti.
Štai ir nebeliko, kaip ir buvo žadėta, taupomųjų lakštų.
Kur dabar traukti atsargiam smulkiam investuotojui su savo keliais ar keliolika (o gal net keliasdešimt?!) tūkstančių litų?
Kelių daug galima eiti į kurią nors iš Nacionalinėje vertybinių popierių biržoje (www.nse.lt) registruotų finansų maklerių įmonių.
Tokių yra dvidešimt.
Kiekvienas finansų makleris paims pinigus ir su jūsų leidimu suformuos daugiau ar mažiau rizikingus (kartu daugiau ar mažiau pelningus) vertybinių popierių portfelius.
Makleriai bus be galo malonūs.
Atsargiausiems investuotojams vienas iš dvidešimties maklerių sako be užuolankų: "Operatyviai ir kokybiškai įvykdysime kliento pavedimą arba priimsime jo laisvas lėšas pagal turto valdymo sutartį.
Mūsų specialistai visada maloniai ir išsamiai papasakos apie kliento investavimo galimybes ir padės išspręsti jam rūpimus klausimus".
Dar galima pinigus nešti į atvirus investicinius fondus ir diversifikuojant investicijas taip pat mažinti riziką...
Tęsti standartinį pradžiamokslio tekstą galima be galo.
Bet negi Lietuva per nepriklausomybės dešimtmetį taip susicivilizavo, kad konservatyvus, bet nenuobodus savo pinigų šeimininkas tegali pirkti akcijas lyg koks norvegas ar amerikietis?
Negi pas mus nebėra pinigų ištroškusios rinkos, kur savo santaupas galima atiduoti ne makleriui, o žmogui, kuris kuria paklausą ir mato, kad pasiūlai trūksta lėšų.
Negi čia nebėra saugaus investavimo lauko su svingu?
Su "draivu"?
Kad būtų ir ramu, ir įdomu?
Atsakymas pačiame paviršiuje.
Kas milžiniškuose prekybos centruose šalia standartinių aprangos, sporto, buitinės technikos ir avalynės parduotuvių atidaro naujus prekybos plotus?
Knygų pardavėjai.
Kas sulaukia didelės valstybės paramos savo verslui plėtoti?
Knygų leidėjai.
Kas vis dar turi mokesčių nuolaidų?
Knygų leidėjai ir pardavėjai.
Ką veikia lietuviai, kai nedirba, nemiega ir nežiūri televizoriaus?
Skaito.
Pastarasis teiginys nėra korektiškas.
Tikslesnis būtų toks skaito vis daugiau.
Palyginau dviejų mėnesių 2002 ir 2003 m. spalio tiražus.
Iš Lietuvos nacionalinės bibliotekos tinklalapyje (www.lnb.lt) publikuojamo leidinio "Ekspresinformacija apie naujus spaudinius, išėjusius Lietuvoje" ištraukiau informaciją apie perkamų knygų tiražus.
Kategorija "perkamos knygos" nėra tiksli, nes šiek tiek subjektyvi skaičiavau tiražus tik tų knygų, kurios, mano nuomone, nėra dotuojamos ir gali būti nupirktos tiesiog norinčio "ką nors paskaityti".
Į šį sąrašą pateko grožinė literatūra, literatūra vaikams, kai kurie specializuoti leidiniai apie sveikatą, būrimus, augalų priežiūrą, kulinariją.
Ir gavau optimistiškai nuteikiančius skaičius 2002 m. spalį tokių leidinių bendras tiražas buvo 153 600 egz., o po metų jau 266 500 egz.
Gal tik spalis toks sėkmingas?
Šių pozityvių veiksnių suma mane privertė akyliau pasidairyti gal knygų leidyba ir yra dar viena saugi bei įdomi investicijų sritis, laukianti smulkių indėlininkų finansinės injekcijos?
Norėdamas išgryninti situaciją, nusprendžiau ką nors nusipirkti.
Bent hipotetiškai.
Gintarą Beresnevičių, šmaikštų ir populiarų publicistą, eseistą, religijotyrininką, keliolikos knygų autorių, jau seniai klausinėja, kada bus romanas.
Į tokį patį omni.lt klausimą G. Beresnevičius atsakė taip: "Tai mano senas troškimas.
Bet laikas.
Romanui reikia susikaupimo.
Mane persekioja daugybė smulkių darbų ar veikiau aš juos persekioju, ir tarp zuikių bizonas pasimeta.
Romanui reikia bent dviejų mėnesių ramybės.
O tokio dviejų mėnesių laikotarpio artimiausiu dešimtmečiu nenusimato".
Aš rašytojo paklausiau kitaip.
"Kiek reikia sumokėti, kad parašytumėte romaną?"
Atsakymas buvo greitas: "Už 3000 litų parašau romaną kaip faktą.
Už 5000 tokį, kuris man patiktų.
Romaną už 7000 parašyčiau tokį, kokio paprašytų leidėjas.
Ir dar duočiau garantiją, kad jis bus perkamas".
Taip ir suderėjome aš "moku" 7000 litų ir po dviejų mėnesių gaunu romaną.
Kitą prekę "nusipirkau" iš menotyrininko ir publicisto, dabar dirbančio reklamos srityje.
Jonas Valatkevičius su keliais draugais laisvalaikiu renka medžiagą idealiam vadovui po Vilnių.
Jo kainos argumentacija buvo išsamesnė nei G. Beresnevičiaus: "Padoriam ir egzotiškam vadovui po Vilniaus miestą sukurti reikėtų mažiausiai 34 mėnesių, dirbant tik šį darbą, o ne renkant medžiagą laisvalaikiu kaip iki šiol.
Kasdienė miesto istorija keičiasi pernelyg greitai ir veikiausiai ji nėra niekur fiksuojama, tad medžiagą tektų rinkti po kruopelę.
Įsivaizduočiau, kad būtų idealu, jeigu tokiam darbui būtų gauta 15 00020 000 Lt. Aišku, labai norint tokį projektą galima įgyvendinti vien iš entuziazmo ir savarankiškai, tačiau, norint greitai gauti visapusišką produktą, būtina pasitelkti kitus žmones tiek medžiagai rinkti, tiek informacijai gauti".
Su J. Valatkevičiumi sutarėme, kad aš "moku" 17 000 litų ir po trijų mėnesių gaunu tobulą Vilniaus miesto vadovą.
Ką daryti toliau?
Galima knygas išleisti pačiam.
Nusisamdyti maketuotoją 1000 Lt. 
Kalbos redaktorius ir korektorius dar 1000 Lt. 
Už paruošimą spaudai mokėti nereikia vis daugiau spaustuvių turi įrangą, kuri spaudos plokštes paruošia tiesiai iš maketuotojo pateiktos medžiagos.
Nenorėdamas labai rizikuoti, romaną spausdinu 3000 egz. tiražu.
Kadangi romanas nėra labai storas vis dėlto parašytas tik per du mėnesius vieno egzemplioriaus spausdinimo savikaina tebūnie 5 litai.
Iš viso romano leidyba man kainuotų 24 000 Lt. 
Arba 8 litai už vieną egzempliorių.
Nusprendžiu, kad didmeninė kaina 13 Lt, nes dar 30 proc. antkainį uždės knygynai.
Tarkime, kad pirmasis G. Beresnevičiaus romanas bus toks pat populiarus kaip ir Jurgos Ivanauskaitės naujausia knyga "Placebas", kurios per mėnesį parduodama 1500 egz.
Taigi, per keturis mėnesius (du mėnesius rašytojas rašė, du jo parašytą daiktą pirko) aš, investavęs 24 000 litų, gaunu 39 000 litų.
Tarkime, kad per šiuos keturis mėnesius aš nemečiau savo darbų, rašytoją raminau ir drąsinau, o vėliau knygą leidau savo laisvalaikiu, tad iš 15 000 litų būsimo pelno išleidau tik 5000 Lt reklamai ir pristatymams.
Likę 10 000 litų tampa 41,6 procento investicine grąža.
Per vieną ketvirtį!
Vadovą po Vilnių tektų rengti ilgiau.
Sudėtingesnis maketas kainuoja daugiau maketuotojui teks mokėti 3000 Lt. 
Dar tiek pat fotografams ir archyvams.
Kažkiek pareikalaus prekiautojai žemėlapiais.
Turbūt tektų atiduoti 5000 litų.
Honorarų lietuvių kalbos specialistams mokėti nereikia nusprendžiu vadovą iš karto versti į kitą kalbą.
Kokią?
Lenkų ar anglų?
Nusprendžiu versti į anglų ir už tai moku dar 6000 litų.
Spauda kainuoja beprotiškai daug visi puslapiai spalvoti.
Valstybinio turizmo departamento duomenimis, į Lietuvą 2002 metais atvyko beveik 1,5 mln. tikrų, nevienadienių, turistų.
Tad vadovo tiražą reikia daryti didelį 15 000 egzempliorių.
Spaudos savikaina 13 litų.
Viską suskaičiavus paaiškėja, kad jau investuoti 229 000 litų.
Vargu ar tai galima vadinti smulkia investicija...
Vieno egzemplioriaus savikaina 15,2 lito.
Didmeninę kainą nustatau pasidairęs į kitus vadovus 25 litai.
Šį tiražą, jeigu jo nepavyks įsiūlyti stambiems pirkėjams, teks pardavinėti ilgai gal net dvejus metus.
Po dvejų metų skaičiuoju, kad uždirbau 146 000 litų, arba beveik 31 proc. metinės investicinės grąžos.
Bet kadangi smulkus investuotojas tokių pinigų neturi, aš net ir hipotetiškai vadovo po Vilnių neleidau.
Jį kartu su galimu G. Beresnevičiaus romanu nunešiau profesionaliems leidėjams.
Su savo prekėmis G. Beresnevičiaus romanu ir J. Valatkevičiaus vadovu po Vilnių nusprendžiau neiti pas Lietuvos leidybos gigantus.
Kur daug žmonių, sunku rasti tuos, kurie priima sprendimus.
Aš susitikau su stipriais vidutiniokais "Baltų lankų" direktoriumi Sauliumi Žuku ir leidyklos "Tyto alba" direktore Lolita Varanavičiene.
S. Žukas mane pritrenkė leidybiniu kibumu.
Tik išgirdęs apie mano dar nenupirktą G. Beresnevičiaus romaną, jis paprašo rašytojo telefono, ir išgirstu pirmąsias derybas.
Kaip suprantu jos baigiasi sėkmingai.
Atsitokėjęs leidėjui paaiškinu, kad mano tikslas yra kitoks.
Prašau įsivaizduoti, kad aš jau turiu parašytą romaną ir siūlau jį nupirkti už 7700 litų, šitaip norėdamas užsidirbti 10 proc. investicinės grąžos.
Atsakymas greitas pirktų nedvejodamas.
Suformuluoju kitą klausimą jei aš į leidyklą ateičiau su tam tikra pinigų suma ir norėčiau investuoti į leidyklą, ar jis galėtų man garantuoti minimalią, kad ir 4 proc., investicinę grąžą?
S. Žukas atsako, kad minimalią grąžą galėtų garantuoti bet kuriam smulkiam investuotojui.
Leidyklai labai trūksta apyvartinių lėšų puikiausi projektai dėl šio trūkumo atidedami.
Dar daugiau tokiems investuotojams S. Žukas pasiūlytų tikslinius leidinius.
Jis pateikia pavyzdį: leidykla ruošiasi išleisti lietuvių kilmės JAV antropologo Alphonso Lingio albumą.
Jame šokiruojančios liūdniausių pasaulio regionų nuotraukos su komentarais.
Albumo leidybai reikia 60 000 litų.
Tam, kas tikslingai investuotų į šį albumą, leidykla garantuotų minimalią grąžą ir sutartyje užfiksuotų optimistinio scenarijaus grąžą 15 proc.
per metus.
Kitą mano "prekę" vadovą po Vilnių leidėjas įvertino atsargiau.
Ir tai suprantama kaina didelė, o J. Valatkevičius dar nėra toks populiarus kaip G. Beresnevičius.
Gerai, kad tokių prekių pirkėjų daug.
Leidyklos "Tyto alba" direktorė L. Varanavičienė vadovu susidomėjo.
Nepirktų jo nežiūrėdama, bet mano, kad toks produktas perspektyvus.
Ir smulkių investuotojų nuo durų nenuvarytų.
Kodėl?
Ta pati apyvartinių lėšų stoka.
Knygų platintojai vis labiau griežtina atsiskaitymo sąlygas.
Nedidelėms leidykloms dabar galiojantis 90 dienų atsiskaitymo atidėjimas yra skaudus, o kai kurie platintojai jau turi parengę sutartis, kuriose numatytas 180 dienų atidėjimo periodas.
"Kartais ateinu į leidyklą ir suprantu neturiu nei knygų, nei pinigų.
Jei pavartočiau banalią metaforą turim sparnus, bet negalim pakilti.
Leidyklos portfelyje puikios knygos, būsimi stebuklai knygų rinkoje..." sako L. Varanavičienė. 
"Ar tarp jų naujas Jurgos Ivanauskaitės romanas?" klausiu.
Leidėja atsako, kad rašytoja jaučiasi išsekusi po "Placebo", jai reikia poilsio, o šiaip ruošiasi rašyti knygą vaikams.
Leidėja siūlo padaryti eksperimentą pagal mano pasiūlytas sąlygas ir skambina rašytojai su klausimu: "Jurga, įsivaizduok situaciją rytoj prie tavo durų ateina investuotojas, kad ir aš, su keliolika tūkstančių litų ir siūlo parašyti romaną.
Negi tu sutiktum?"
Ir aš pamatau klasikinę be galo nustebusio žmogaus išraišką.
Lėtai padėjusi telefono ragelį, L. Varanavičienė šį vaizdą patvirtina žodžiais: "Ji nedelsiant sėstų rašyti..." 
Populiarūs rašytojai pajuto rinkos dėsnius juos perka ir skaito.
O profesionalai negali ilsėtis šitaip įvertiname naują padėtį.
L. Varanavičienė sako, kad dabar lietuvių autoriai daug geresnė leidybinė investicija nei bestselerių vertimai.
"Gaila, kad jų, sėkmingųjų, tiek nedaug", priduria.
Ir koks gi mano investicinės "prekybos" rezultatas?
Ar galima daryti rekomendacines išvadas?
Knygų leidybos investiciniame fronte užsidirbti galima.
Net ir smulkiam investuotojui.
Leidėjai ištroškę pinigų ir žino, ką su jais reikia daryti.
Ar verta eiti mano keliais ir pačiam pirkti autorius?
Ir juos leisti?
Jei išmanote konjunktūrą verta.
Tiesiog reikėtų tapti literatūriniais agentais tai pati rečiausia profesija Lietuvoje. 
Bet maksimalūs pelnai išsilaikytų tik laikinai.
Turbūt akivaizdu, kad gamintojų (rašytojų) prekių kaina šiandien ypač žema.
Man tai primena laikus, kai Vilniaus senamiestyje už kelis tūkstančius dolerių buvo galima nusipirkti butą.
Dabar gero autoriaus romaną galima nusipirkti ir pelningai parduoti už puslapinės reklamos ne pačiame populiariausiame moteriškame žurnale kainą.
Tokia padėtis ilgai nesitęs...
Antras G. Beresnevičiaus romanas bus gerokai brangesnis.
O jei nuspręsite juos leisti patys, prarasite garbingą smulkaus investuotojo vardą, nes tapsite dar vienu knygų leidėju.
Kita tokio pobūdžio investicijų bėda riboti gamintojų resursai.
Per metus, išlaikydamas maksimalią įtampą, G. Beresnevičius galėtų parašyti 6 romanus.
Bet tuomet į honorarą reikėtų įtraukti sanatorijos išlaidas.
Kiti rašytojai dar mažiau.
Ir rašytojų, galinčių pagaminti paklausią prekę, nėra daug.
O investuoti į nežinomus milžiniška rizika.
Ją sumažina leidėjai profesionalai.
Internetinio knygyno www.super.lt duomenimis, labiausiai perkamos knygos nėra lietuvių autorių grožinė kūryba.
Paskutinę lapkričio savaitę šiame knygyne geriausiai perkamų knygų penketukas buvo toks: Henningo Hai Lee Yango "Fizionomika", Cliffordo D. Simako "Galaktikos bičiuliai", Lotte Rienecker ir Peterio Stray Jorgenseno "Kaip rašyti mokslinį darbą?",
Susannos Kubelkos "Pagaliau per keturiasdešimt", Anitos Hesmann-Kosaris "Dieta pagal kraujo grupę".
Knygų universumo resursai neišsemiami.
Žmonėms reikia keisčiausių knygų, ir leidėjai žino, kaip tuos norus patenkinti.
Be to, jiems trūksta apyvartinių lėšų.
Jie laukia nedidelių ir nelabai brangių pinigų.
Žada, kad grąžins daugiau...
Gal ir verta tuos pinigus jiems nunešti?
Galų gale, jei nepasiseks, tai bent knygų dovanoms turėsite visam gyvenimui.
Gerai, kad familijoje yra medžiotojų, kurie kai kada pamačyja su kokiu mėsiuku (už ką mes jiems didžiai dėkavojame).
Tai va, kada čia gavome stirnos koją ir susimąstėme, kaip ją skaniau paruošti.
Ir mano geresnioji pusė pasišovė pagaminti kibinus su stirniena.
Nėrė į interenetus, išstudijavo tūkstantį receptų ir suruošė tūkstantį pirmąjį 
Pradžiai užmarinavo stirnos koją pusantros paros su prieskoniais, paskui nugramdė nuo kojos mėsytę, supjaustė/sukapojo gabaliukais (kibinuose gyvena tik kapota mėsa, jokių malimų!).
Sultinys: kadangi ant kaulo dar liko mėsos, o ir į kibinų įdarą derėtų įpilti mažumėlį sultinio, tai tą sultinį ir reikia išsivirti.
Pripilame puodą vandens, įmetame koją, 1,5 nepjaustyto svogūno, prieskonių visokių (baigiant virti gerai pridėti baziliko su krapais).
Verdame ~3 valandas, baigus virti nukošiame, užbarstome krapais su druska (turime susišaldę).
Tešla: 1kg miltų išminkyti su nekaitintu sviestu 250g.
Atskirai išplakame 4 kiaušinius su trupučiu cukraus ir trupučiu daugiau druskos.
Supilame plakinį į miltų-sviesto minkinį, pridedame 400g riebios grietinės.
Išminkome iki vientisos masės.
Išminkius padaliname tešlą gabaliukais, iš kurių gaminsime kibinus (šiuo konkrečiu atveju gavosi 32 gabaliukai).
Gabaliukus sudedame į šaldytuvą pusvalandžiui atvėsti.
Įdaras: smulkiai supjaustome 4 didelius svogūnus ir pakepame aliejuje iki suminkštėjimo.
Sudedame į dubenį stirnieną gabaliukais (gavosi ~0,5kg grynos mėsos), apkepintus svogūnus, 1,5 šaukšto grietinės, samtį sultinio, pipirų, druskos.
Išmaišome, pridedame prieskonių (“mėsos kepsnių” tipo) pagal skonį – kuo daugiau, tuo aštriau.
Kibinai: iIškočojame tešlos gabaliukus į apvalius tipo paplotėlius (kiekvieną atskirai, o ne visą paklodę kartu!), sudedame įdarą, sulipdome.
Jei nesiruošiame kepti iškart – galima elementariai susišaldyti ateičiai.
Kepimui pasidarome plakinį aptepimui – suplakame 2 trynius su trupučiu vandens, aptepame kibinus.
Įkaitiname orkaitę iki ~250C, skardą patepame aliejumi, kad nepridegtų, ir kepame ~30-35min
Galutinis produktas buvo nuostabus, galima valgyti vienus arba su sultiniu.
P.S.
Žinau, žinau, kad sunervyjau kai kuriuos savo skaitytojus, ale gi reikia pateisinti seno niurzglio reputaciją.
Keisčiausia yra tai, kad buvome įsitikinę, kad kibinus gaminti yra labai sudėtinga, bet tai pasirodė tik mitas.
Pabandėme paskaičiuoti savikainą – už 32 kibinus išėjo kažkur 18-20 litų (bet čia su paprasta mėsa ~10Lt/0,5kg).
Per sausio 13-osios minėjimą mūsų valdžios ir Bažnyčios atstovai prilygino sovietų OMON ir „Alfa“ būrių veiksmus lietuvių tarpusavio santykiams.
Didesnės paslaugos Kremlius turbūt nė pats sau nebūtų padaręs.
Prieš 20 metų Lietuvą puolė OMON ir "Alfa" būriai, o dabar tautą negailestingai žudo savi, per valstybės gynėjų konferenciją Seime sakė Kauno arkivyskupas metropolitas Sigitas Tamkevičius. 
"Kažkas kraunasi milijonus, o Lietuva ne OMON, ne "Alfa" būrio, ne kitų tėvynės priešų, o tikriausiai savųjų, jeigu juos taip galima pavadinti, rankomis tyliai, bet negailestingai žudoma", - pareiškė Lietuvos Vyskupų Konferencijos pirmininkas.
Tai, kad šis drastiškas palyginimas sugalvotas kilniais tikslais – smerkiant tuos, kurie „girdo tautą“ ir naudoja alkoholį kaip „žudymo įrankį“ – vargu ar guodžia.
Tikrai nevertėjo kad ir rimtos problemos – alkoholio verslo pardavimo siekių – statyti į vieną gretą su totaliu blogiu – nusikalstamu režimu ir jo prievartos mašina.
Arkivyskupas gana žiauriai persistengė.
"Šiandien ieškome ir norime nuteisti asmenis, prieš 50 ar 20 metų tarnavusius okupantams ir įvykdžius nusikaltimų prieš savo tautiečius, tačiau nebematome tų, kurie nūdienos Lietuvai kasa duobę ir kala karstą", - kitoje vietoje tęsė tą pačią mintį S. Tamkevičius.
Kaip galima buvo arkivyskupą piktinančią visuomenės dalį lengva ranka lyginti su žudikais-omonininkais, o Seimo pirmininkę piktinančias profsąjungas – su sovietinės „Jedinstvos“ politinėmis padugnėmis?
Ir vėl – nei moraliai, nei politiškai, nei teisiškai nepaaiškinamas ir nepateisinamas sulyginimas.
Okupantų ir jų pakalikų padaryti nusikaltimai S. Tamkevičiui, sprendžiant iš minėtos citatos, nesiskiria nuo „blogų“ lietuvių, neįsiklausančių į kunigų ir konservatorių-krikdemų pamokslus, smerktinos veiklos ar gyvenimo būdo.
Tikra dovana rusų propagandai – ką jau čia bepridursi.
„Jūs patys sau kasate duobę ir kalate karstą, tai patys save ir bauskite, užuot Rusijoje besislapstančiųjų ieškoję“, - gali dabar šnekėti bet kuris Kremliaus ruporas, cituodamas S. Tamkevičiaus pasisakymus.
Ir tai dar ne visos mūsų Bažnyčios „dovanėlės“ Laisvės gynėjų dienos proga.
Gal ir normalu, kad lietuvių ir rusų dvasininkus bei konservatorių krikdemų vadovus vienija šeimos propagavimas.
Bet atvirai reiškiamas priešiškumas Vakarų vertybėms – žmogaus teisėms ir individualizmui – Sausio 13-osios išvakarėse atrodė keistai.
Dvasininkų aną savaitę surengtoje konferencijoje, kurioje dalyvavo ir Maskvos patriarchato atstovas, buvo kalamos prie kryžiaus Vakarų valstybės.
„Supuvusius Vakarus“ smerkusiam arkivyskupui S. Tamkevičiui kliuvo Vakarų visuomenių polinkis teikti prioritetą žmogaus teisėms.
O kuo, jei ne žmogaus teisėmis, yra grįsta Vakarų liberalioji demokratija?
Juk būtent dėl jos, o ne dėl progos pasiklausyti dvasininkų pamokslų apie „supuvusius Vakarus“ iškovojome savo laisvę.
Propagandos apie „supuvusius Vakarus“ turėjome progos sočiai prisiklausyti sovietmečiu.
Dabar įsijautusių į politikavimą dvasininkų pastangomis gaunasi gan makabriškas déjà vu.
Ir dar – Laisvės gynėjų dienos kontekste...
Apskritai prieš puldinėdami žmogaus teisių principą mūsų politikuojantys Bažnyčios hierarchai, jei jau jiems šitaip rūpi politinės minties teoriniai pagrindai, galėtų atsižvelgti į nuosavą socialinį mokymą.
Popiežių Leono XIII ir Jono Pauliaus II socialinėse enciklikose kalbama ir apie prigimtines teises, ir apie kantiškąjį asmens orumą, kuriuo yra grindžiamos šiuolaikinės žmogaus teisės.
Lietuvos vyskupų konferencijos pirmininko išpuoliai prieš žmogaus teisių politinį primatą kertasi ne tik su visa liberaliosios demokratijos architektonika, bet ir su tam tikrais šiuolaikinės Bažnyčios socialinio mokymo ypatumais.
Enciklikoje „Rerum novarum“ pabrėžiami principai – privačios nuosavybės šventumas, prigimtinių teisių pirmumas ir nelygstamas savisaugos poreikis – susišaukia su Thomo Hobbeso ir Johno Locke’o politinėmis teorijomis.
Šios savo ruožtu buvo prie žmogaus teisių principo ištakų.
Enciklikoje „Centesimus annus“ sušvelninamas privačios nuosavybės principas (jis nebevadinamas „šventu“), tačiau priartėjama prie moderniojo žmogaus teisių aiškinimo.
Popiežius Jonas Paulius II šioje enciklikoje kalba apie asmens orumą kaip apie „autonomiškam moralinio apsisprendimo subjektui“ besąlygiškai pripažintą savybę.
Tai iš Imanuelio Kanto filosofijos kildinamų žmogaus teisių pagrindas.
Taigi Lietuvos vyskupų konferencijos pirmininko išpuoliai prieš žmogaus teisių politinį primatą kertasi ne tik su visa liberaliosios demokratijos architektonika, bet ir su tam tikrais šiuolaikinės Bažnyčios socialinio mokymo ypatumais.
Galima tiems ypatumams ir nepritarti – bet tuomet arkivyskupas S. Tamkevičius turėtų aiškiai pasakyti, kad nepritaria aggiornamento sąjūdžio ir Vatikano II Susirinkimo sąlygotoms modernizacijos permainoms.
Deja, Sausio 13-ąją mūsų valstybės dvasiniams ir politiniams lyderiams kliuvo ne tik vakarietiškos žmogaus įteisės, bet ir žodžio bei minties laisvės principas.
Seimo pirmininkė Irena Degutienė teigė pastarojo meto aktualijose matanti daug panašumų su 1991 metų įvykiais – jai juos kažkodėl priminė profsąjungų siekis mitinguoti prie Seimo.
Valstybės – ES narės teisėtos profsąjungos mūsų Seimo pirmininkei, kad ir kaip būtų keista šitai girdėti, primena „Jedinstvos“ smogikus, kurie 1991 metų sausį po kainų pakėlimo veržėsi į Aukščiausiosios Tarybos rūmus.
„Identiškai arba labai panašiai sąskambis ir dabar - profsąjungos nepatenkintos tuo, ką daro Vyriausybė, bet nori susirinkti prie Seimo. 
(...) Kada matai labai daug atitikčių su 1991 metais, natūralu, kad kyla labai daug neatsakytų klausimų“, - pareiškė I. Degutienė.
Taip, po šio pareiškimo išties gali kilti daug klausimų.
Kas per procesai vyksta kai kurių LKB hierarchų ir moralizuoti mėgstančių konservatorių-krikdemų lyderių galvose?
Kaip galima buvo arkivyskupą piktinančią visuomenės dalį lengva ranka lyginti su žudikais-omonininkais, o Seimo pirmininkę piktinančias profsąjungas – su sovietinės „Jedinstvos“ politinėmis padugnėmis?
Laimei, bent jau premjeras Andrius Kubilius Sausio 13-ąją nepadarė valdžiai sarmatos ir pašnekėjo tikrai išmintingai.
„Mes iškovojome teisę ir laisvę į politinę poliarizaciją, laisvą kalbą, laisvą žodį, kartais ir užgaulų, ir kritišką.
(...) Ginče gimsta tiesa, to ginčo laisvę mes ir iškovojome “, - sakė jis per Žinių radiją.
Dvasinės vienybės, dėl kurios stygiaus valdančiųjų atstovai šiandien dažnai ir graudžiai verkšlena, galėtų būti kur kas daugiau, jei valdantieji mąstytų ir kalbėtų taip, kaip šiuokart girdėjome kalbant premjerą.
Vilniuje yra daugiabučių, kurių gyventojų nestebina ir 1000 Lt sąskaita už trijų kambarių buto šildymą.
Kenčiantys žmonės svajoja apie atsijungimą nuo centrinio šildymo, tačiau Lietuvos šilumos tiekėjų asociacija aiškina, kad išgelbės ne radiatorių pjovimas, o namo renovacija.
„740 Lt sąskaita už gruodį.
Tai katastrofa - aš pensininkas, pensija siekia 800 Lt, 700 Lt sumoki už šilumą, o kur dar kitos paslaugos?
O elektra, karštas vanduo, šaltas vanduo, telefonas, televizorius ir internetas.
Mes - sergantys pensininkai, vaistus kiekvieną mėnesį reikia pirkti“, - DELFI sakė V. Grybo gatvėje gyvenantis Igoris Stepanovas.
Kartu su žmona pensininkas gyvena dviejų kambarių 61,5 kvadratinių metrų ploto bute.
Šeima neslepia žiemą klimpstanti į skolas, kurias ketina atidavinėti vasarą.
„Tai neįmanoma, tai katastrofa - nežinau, apie ką galvoja mūsų Vyriausybė, Kubilius ir visa jo komanda - tai tiesiog siaubinga.
Pas mus pastatė šilumos mazgą ir sakė, kad mokėsim keletą kartų mažiau, kad bus progresyvu, kampaktiška, o išeina, kad mokame kur kas brangiau“, - piktinosi vyras.
I.Stepanovo kaimyno Eriko sąskaita už gruodį tokio pat dydžio bute siekė 800 Lt. 
Pernai būta mėnesių, kai už šildymą teko pakloti ir 1000 Lt.
Pokalbio metu Erikas mosteli į šalia namo nutirpusią veją – jis mano, kad daug energijos išeikvojama šiluminei trasai šildant žemę.
„Pas mus name įrengtas ir šiluminis mazgas, gal jis nesandariai užglaistytas, manau, daug šilumos prarandama pačiame mazge rūsyje“, - kalbėjo pašnekovas.
Jis aiškina, kad nelabai kuo padėjo bute įrengti jutikliai, šildymą reguliuojantys pagal lauko temperatūrą.
„Kėlėme idėją dėl namo renovacijos.
Tačiau namas dviejų aukštų – jo neapsiėmė renovuoti, nes nenaudinga.
Mūsų paraišką dėl renovacijos iškart atmetė“, - teigė Erikas, manantis, kad vienintelė išeitis – atsijungimas nuo centrinio šildymo.
Viename Gerosios Vilties daugiabutyje gyvenantis Genadijus Serbenta už 43 kvadratinių metrų ploto buto šildymą lapkritį sumokėjo 284 Lt. 
„Pats baisiausias dalykas šildymas ir vaistai – štai kas pensininkus pjauna.
Baisiausia gruodį ir sausį“, - pasakojo G. Serbenta.
Pensininko nuomone, seno namo renovacija sunkiai įmanoma - namas plytinis, o dauguma jo gyventojų – pensininkai.
Be to, daugiabutis neturi bendrijos, tad nėra jam kuo rūpintis - išlaužyti turėklai nekeisti jau 40 metų, laiptinė nemačiusi remonto.
G.Serbenta įtaria, kad mokesčius mokantys gyventojai turi padengti ir už paslaugas nemokančių gyventojų skolas.
Asociacija: atsijungę nuo centrinio šildymo neišsigelbės „Tie namai daug moka, nes daug suvartoja, o daug suvartoja, kadangi nesandaru.
Jeigu namas sandarus, šiluma į lauką neišeina, jeigu namas kiauras, reikia labai daug šilumos patiekti“, - aiškina Lietuvos šilumos tiekėjų asociacijos (LŠTA) prezidentas Vytautas Stasiūnas.
Pasak V. Stasiūno, nors Valstybinė kainų ir energetikos kontrolės komisija nustato kilovatvalandės kainą, šiandien Lietuvoje niekas neatsako už tai, daug ar mažai energijos namas suvartoja.
„Tuo turi rūpintis patys gyventojai, o ką bobulytė gali padaryti, kai namas kiauras.
Jeigu jos vienos namas, ji dar gali kamšytis, o jei daugiabutis...“, - kalbėjo V. Stasiūnas.
Pasak V. Stasiūno, renovacija – neišvengiama ir yra vienintelis išsigelbėjimas.
Renovuotas namas, sako jis, suvartoja tiek pat energijos kaip ir naujai pastatytas.
„Žmonės galvoja, kad jei atsijungs nuo centrinio šildymo, išsigelbės.
Tačiau jis nuo vilko ant meškos užšoks – juk su kuo atsijungęs namą šildytum, suvartosi tiek pat šilumos“, - kalbėjo pašnekovas.
V.Stasiūno teigimu, kūrenant dujas name įsirengus dujų katilą kilovatvalandės kaina siekia 31 ct, o „Vilniaus energija“ kilovatvalandę pagamina už 22 ct.
V.Stasiūnas atmeta priekaištus, kad daug energijos išeikvojama dėl nesandarių trasų šildant žemę.
Pasak jo, elektros tinkluose nuostoliai sudaro apie 12 proc., o šilumos trasose nuostoliai vidutiniškai siekia 15 proc.
Tuo metu Vilniuje šis rodiklis esą siekia 12 proc., Helsinkyje - apie 10 proc.
„Pagal trasas mes jau netoli nuo skandinavų, nes trasose atlikome daug darbų.
O štai su namais nieko nepadaryta.
Net ir pakeitus visas trasas mažesnio už 10 proc. nuostolio nepasieksi“, - kalbėjo pašnekovas.
Vermachtas – Vokietijos ginkluotųjų pajėgų pavadinimas 1935–1945 m.
Antrojo pasaulinio karo metu Vermachtą sudarė sausumos (Heer), jūrų (Kriegsmarine) bei oro (Luftwaffe) pajėgos.
Kai kuriais atvejais Vermachtui buvo pavaldi ir Waffen-SS.
Iki Vermachto įkūrimo 1935 m. Vokietijos kariuomenė buvo vadinama reichsveru (vok. Reichswehr).
Pagal Versalio taikos sutartį, Vokietijos armija negalėjo būti didesnė nei 100 000 karių.
Bet 1935 m. kovo 16 d. Vokietijoje įvesta karo prievolė, o tų pačių metų spalio 15 d. atidaryta Reicho karo akademija ir Vokietijos armija buvo pervadinta į vermachtą.
Iki 1938 m. Vermachtas buvo pavaldus Reicho karo ministerijai.
Tačiau po Fričo-Blombergo skandalo 1938 m. vasario 4 d. ši ministerija buvo panaikinta, o vietoj jos įkurta Vyriausioji Vermachto vadovybė - (OKW - vok. Oberkommando der Wehrmacht).
Nuo to laiko pastarajai buvo nominaliai pavaldžios ginkluotųjų pajėgų rūšių vadovybės: Sausumos pajėgų vyriausioji vadovybė (OKH - vok. Oberkommando des Heeres), Karo laivyno vyriausioji vadovybė (OKM - vok. Oberkommando der Marine) ir Karo aviacijos vyriausioji vadovybė (OKL - vok. Oberkommando der Luftwaffe).
Bet faktiškai ginkluotųjų pajėgų rūšys veikė beveik nepriklausomai.
Vokietijos imperija (vok. Deutsches Reich arba Deutsches Kaiserreich), Antrasis Reichas – valstybė Europoje, kartu su kolonijomis egzistavusi 1871–1918 m. 
Tokį pavadinimą ji gavo po to kai 1871 m. Prūsijos karalius Vilhelmas I tapo suvienytos Vokietijos vadovu.
1 Vokietijos vienijimasis
2 Ekonominė ir politinė raida
2.1 Ekonomika
2.2 Politika
2.3 Kolonijų politika
3 Pirmasis pasaulinis karas ir valstybės žlugimas
3.1 Laikotarpis iki Pirmojo pasaulinio karo
3.2 Pirmasis pasaulinis karas
4 Versalio taika ir Veimaro Respublika
5 Nuorodos
Vokietijos imperija susikūrė tik 1871 m. sausį, suvienijus didžiumą Europoje buvusių vokiškų žemių.
Dalis jų priklausė Šiaurės Vokietijos sąjungai, dalis Austrijai, dalis Danijai.
Tokia teritorinė tvarka buvo įvesta 1815 m. Vienos kongrese, ir bet koks bandymas sujungti vokiečių žemes į vieną valstybę baigdavosi nesėkme, kaip kad 1830 m. bandymas.
Tik XIX a. antrojoje pusėje, stiprėjant nacionalizmui ir imperializmui susidarė palankios sąlygos suvienyti susiskaldžiusias žemes.
Šiam vienijimo procesui ėmė vadovauti Prūsija, buvusi galingiausia ir didžiausia iš visų vokiškų valstybių, tiksliau jos kancleris Otas fon Bismarkas.
Vokietijos suvienijimas Prūsijai būtų išėjęs į naudą, nes mažos valstybėlės buvo suskaldžiusios jos teritoriją, kas trukdė prekybai, be to Rūro srityje, vakaruose, buvo daug akmens anglių išteklių, kurių reikėjo Prūsijos pramonei.
Tačiau susivienijimo idėja buvo nepriimtina Prancūzijai ir Austrijai, kurios tame įžvelgė grėsmę savo interesams.
Prancūzija nenorėjo stiprios kaimynės rytuose, o Austrija, jau seniai varžiusis su Prūsija dėl įtakos vokiečių valstybėlėse – nenorėjo prarasti įtakos ir nusileisti Prūsijai.
Bismarkas pasiekė, kad Prūsija pradėtų su Austrija ir Prancūzija karą.
Kiek vėliau prie austrų ir prancūzų prisidėjo Danija, kuriai priklausė Šlėzvigas-Holšteinas, o Vokietijos suvienijimo idėja grasino šios teritorijų vientisumui.
Bismarkas karą prieš Daniją laimėjo sudaręs slaptą sutartį su austrais, o vėliau nugalėjo ir juos, išprovokavęs karą dėl „neteisingų karo grobio dalybų“.
Su Prancūzija Bismarkas karą išprovokavo „įžeidęs jos orumą“, atplėšė Elzaso ir Lotaringijos sritis ir primetė Prancūzijai mokėti reparacijas.
Sutriuškinęs priešininkus, Bismarkas lengvai į Prūsijos sudėtį įtraukė kitas vokiškas žemes, o joms būsimoje valstybėje pažadėjo autonomiją.
1871 m. sausio 18 d. suvienyta valstybė paskelbta Vokietijos imperija, kurios imperatoriumi tapo Prūsijos karalius Vilhelmas I, o reichskancleriu – Otas fon Bismarkas.
1871 m. balandžio 16 d. buvo priimta Konstitucija, galutinai įtvirtinusi Prūsijos viešpatavimą Vokietijos imperijoje.
Susivienijusioje Vokietijoje bene didžiausią ekonominį potencialą turėjo Prūsija.
Bismarkas ir kiti Vokietijos vadai suprato, kad reikia kelti šalies pramonės lygį, kad ji galėtų konkuruoti su kitomis Europos valstybėmis, pirmiausiai su Prancūzija, Didžiąją Britanija ir Rusija, taip pat su Jungtinėmis Amerikos Valstijomis.
Vokietija jau XIX a. 9-ajame dešimtmetyje rimtai konkuravo su Anglija metalurgijos ir karybos pramonėje.
Pasaulyje vokiška technika laikyta labai patikima.
Auganti karybos pramonė kūrė daugiau darbo vietų, tačiau kartu buvo ir viena iš karą skatinusių priežasčių.
Pramonės darbininkai, skirtingai nei daugelyje kitų to meto valstybių, turėjo teisę gauti pašalpas ligos ar nelaimės darbe atveju.
Vokietijoje sukurti ir jų teises saugoję socialinės saugos įstatymai, o tai didino gamybos našumą, nes patenkinti darbininkai retai keldavo streikus.
Taigi, ekonomikos lygis augo, didėjo konkurencija.
Vokietija tapo viena iš ekonomiškai galingiausių to meto Europos valstybių.
XIX a. pabaigoje ji užsikariavo ir kolonijų kitose pasaulio dalyse, naudojosi tų kraštų gyventojų pigia darbo jėga bei gamtiniais ištekliais.
Išaugusi ekonominė galia skatino vokiečių militarizmą, siekį turėti dar daugiau.
Kaip ir buvo žadėjęs ankščiau, Bismarkas suteikė į Vokietijos imperijos sudėtį įėjusioms valstybėms autonomiją.
39 šalys galėjo turėti savo vidaus įstatymus ir valdžią, visgi jos kartu turėjo būti pavaldžios Berlyno vyriausybei.
Tokiu principu valdomos ir šiuolaikinės Vokietijos žemės.
Formaliai Vokietiją valdė imperatorius, tačiau absoliučios valdžios jis neturėjo.
Šalia veikė Reichstagas, kurį rinko piliečiai.
Reichstagas kurdavo įstatymų projektus ir siūlydavo juos vyriausybei.
Imperatorius galėdavo vetuoti jam neįtikusį įstatymą.
Pagrindinis straipsnis – Vokietijos kolonijinė imperija.
Kaip jau minėta, auganti Vokietijos pramonė reikalavo resursų.
Gausu jų buvo ir pačioje Vokietijoje, tačiau politikai siūlė užgrobti svetimų žemių užjūryje.
Vokietijos kolonijos.
Geltona spalva pažymėta 'Mažoji Venecija" – kolonija, kurią vėliau atėmė ispanai.
Raudona – iki suvienijimo Prūsijos turėtos kolonijos Afrikoje.
Mėlyna – po suvienijimo užkariautos kolonijos.
XIX a. pabaigoje Vokietija užsikariavo žemių Afrikoje ir Okeanijoje (Vokietijos Naujoji Gvinėja).
Visgi kolonijų ji turėjo žymiai mažiau nei kitos didžiosios to meto valstybės.
Nuo pat susivienijimo 1871 m. Vokietija kūrė savo karo pramonę ir armiją, kurios turėjo užtikrinti jai lengvas pergales puolant ar ginantis.
Tačiau jai reikėjo ir sąjungininkų.
1882 m. , jau susitaikiusi su Austrija, Vokietija kartu su Italija susijungė į Trilypę sąjungą.
Ši sąjunga suartino Vokietijos Hohencolernus ir Austrijos Habsburgus, be to garantavo šalims tarpusavio pagalbą karo atveju.
Šalyje, kaip ir visoje XIX a. pabaigos – XX a. pradžios Europoje, vis labiau kilo nacionalizmas ir militarizmas.
Vokiečiai, turėdami mažiau kolonijų nei prancūzai ar britai, jautėsi esą apgauti ir negalintys vadintis didžiąja tauta.
Todėl militaristinės – grobikiškos idėjos tapo ganėtinai populiarios, ypač dėl to, kad jas skatino vadovybė, norėdama atitraukti žmonių dėmesį nuo kitų problemų.
1907 m. susikūrus Antantei, Vokietijoje kilo dar didesnė militarizmo banga, karas laikytas būtinu dalyku išlyginti jėgas Europoje ir pasaulyje.
Tikėtasi trumpo, bet pergalingo karo.
1914 m. prasidėjęs karas užtruko net 4 metus ir baigėsi Vokietijos pralaimėjimu.
Pirmasis pasaulinis karas prasidėjo 1914 m. 
Jo dingstimi tapo serbo Gavrilo Principo įvykdyta Austrijos sosto įpėdinio Pranciškaus Ferdinando žmogžudystė.
Austrija užpuolė Serbiją, o Antantės šalys stojo ją ginti.
Vokietija kariavo Austrijos pusėje.
Karo pradžioje jai sekėsi – vokiečių armija užėmė didžiąją dalį Prancūzijos, pasistūmėjo į rytus kariaudama prieš Rusiją.
Tačiau karą vokiečiai pralaimėjo ir 1918 m. turėjo prašyti taikos.
Pirmasis pasaulinis karas baigėsi 1918 m. lapkritį.
Pralaimėjusi Vokietija turėjo laukti sąjungininkų sprendimo dėl tolesnės savo ateities.
Kaizeris (imperatorius) Vilhelmas II pabėgo iš šalies į Nyderlandus, nes jau lapkritį kilo revoliucija, reikalavusi paliaubų.
Todėl monarchija buvo panaikinta ir kilo respublikos idėjos.
Besikuriantis Nacionalinis susirinkimas ir vyriausybė posėdžiavo Veimare, nes Berlyne revoliucija buvo daug radikalesnė, veikiama komunistinių jėgų.
Veimare buvo priimta naujoji Konstitucija.
Dėl šios priežasties 1918–1933 m. Vokietija dažnai vadinama Veimaro respublika.
Veimaro vyriausybė nutarė priimti bet kokias taikos sąlygas.
Vokiečiai tikėjosi, kad sąjungininkai Vokietijos per daug griežtai nenubaus, tačiau išėjo kitaip.
Prancūzai, jausdami kerštą dėl Elzaso ir Lotaringijos praradimo 1871 m., siekė Vokietiją sužlugdyti taip, kad ji nebeatsigautų.
Britai ir amerikiečiai numatė švelnesnes taikos sąlygas.
Galop susitarta, kad Vokietija turės mokėti sąjungininkams karo reparacijas, negalės turėti didelės armijos ir praras visas kolonijas.
Veimaro Respublikos vyriausybė sutiko su šiomis sąlygomis.
Trilypė sąjunga (vok. Dreibund) - karinis blokas, gyvavęs iki Pirmojo pasaulinio karo.
Trilypę sąjungą sudarė Vokietija, Austrija-Vengrija ir Italija.
Trilypės sąjungos pirmtakas buvo 1879 m. sudaryta Dvilypė sąjunga tarp Vokietijos ir Austrijos-Vengrijos.
Vėliau, 1882 m. gegužės 20 d., buvo pasirašyta sutartis dėl Trilypės sąjungos tarp šių valstybių ir Italijos.
Pagal ją, sutarties šalys turėjo nedalyvauti sąjungose ar susitarimuose, nukreiptuose prieš kitas sutarties šalis, konsultuotis politiniais ir ekonominiais klausimais.
Be to, Vokietija ir Austrija-Vengrija turėjo ginti Italiją, jei ją „be tiesioginės provokacijos“ užpultų Prancūzija.
Savo ruožtu, Italija turėjo analogišku atveju ginti Vokietiją.
Sutartis dėl Trilypės sąjungos turėjo galioti penkerius metus.
1887 ir 1891 m. ji buvo pratęsta su papildymais, 1902 ir 1912 m. - automatiškai.
Prasidėjus Pirmajam pasauliniam karui Trilypė sąjunga suiro: Vokietija ir Austrija-Vengrija (kartu su prie jų vėliau prisijungusiomis Bulgarija ir Osmanų imperija) jame kovojo kaip Centrinės valstybės, tuo tarpu Italija 1916 m. prisijungė prie Antantės.
Kogitofobija, iš lot. cogito ir gr. φόβος/φοβία (fobos) – patologinė baimė, susijusi su nesugebėjimu turėti nuomonę, analizuoti padėtį, mąstyti.
Kitaip tariant – mąstymo baimė.
Būdingos kogitofobijos apraiškos – tipinės, susijusios su neadekvačiomis, nelogiškomis, iracionaliomis reakcijomis į bet kokį savo paties ar oponento mąstymą: etikečių kabinimas kažką teigiantiems ar analizuojantiems asmenims: “fašistas”, “homofobas”, “antisemitas”, “islamofobas”, “rasistas”, “seksistas”; teiginių bei argumentacijos neigimas, juos vadinant beprasmiais ar neadekvačiais, nieko bendra neturinčiais su tema epitetais, dažniausiai: “diktatūra”, “tolerancija”, “fašizmas”, “homofobija”, “antisemitizmas”, “islamofobija”, “rasizmas”, “seksizmas”, “diskriminacija”, “patriarchatas”; kova prieš bet kokias nuomones, remiantis tuo, esą jos pažeidžia kažkieno nuomonę, laisvę, ar pan., diskriminuoja kažkokias mažumas ar visuomenės grupes; neargumentuotų ar netgi absurdiškų nuomonių (pvz., “žodis ‘moteris’ yra seksistinis”), beprasmių įsitikinimų gynimas, remiantis teiginiu, esą tai laisvė nuomonei, tačiau nekreipiant dėmesio į argumentus ar įvardinant tuos argumentus, kaip, esą, diskriminaciją, fašizmą, rasizmą ir pan.; argumentuotos diskusijos baimė, oponentus stengiantis pašalinti iš diskusijos nediskusiniais metodais, pvz., apkaltinant juos diskriminacinėmis pažiūromis; bendru atveju būdinga, kad kogitofobijos kamuojamas žmogus neigia ar ignoruoja bet kokius argumentus (pvz., į pastebėjimą apie fiziologinius skirtumus tarp vyrų ir moterų reaguoja, teigdamas, esą tai diskriminaciją ir seksizmas), o prieštaravimus vertina, kaip asmeninį persekiojimą ar netgi įžeidimą; kogitofobijos kamuojamų žmonių pažiūros turi savyje ryškų pozityvios (teigiančios) argumentacijos trūkumą, yra orientuotos į menamų priešų paiešką, bet kurių argumentų neigimą ir atmetimą, pasižymi ryškiu negatyvizmu.
Dažniausiai kogitofobijos apraiškos susijusios su reiškiniais, įvardinamais, kaip politkorektiškumas, multikultūralizmas ir pan., neurotitški kogitofobijos kamuojami asmenys perdėm jautriai reguoja net į tokių žodžių, kaip “negras”, “čigonas”, “žydas” pavartojimą neutraliame ar net pozityviame kontekste (pvz., į sakinį “čigonai turi puikią muzikinę kultūrą” reaguoja, kaip į diskriminuojantį čigonus), įprastus buitinius epitetus, kaip, pvz., “boba” ar “durnius”, vertina, kaip priešiškos ideologijos (pvz., seksizmo) apraiškas.
Kogitofobo požiūriu, bet kuri diskusija gali būti vertinama, kaip diskriminacija ar persekiojimas.
Kartais kogitofobai vartoja netgi tokias formuluotes, kaip “diskriminacija intelekto pagrindu” – taip sakant, esą bet kuri kogitofobui nepatinkanti argumentacija esanti diskriminacijos forma, paremta tuo, kad argumentuojantysis neteisėtai, nederamai naudojasi savo aukštesniu intelektu.
Būdinga tai, kad vengdami diskusijos, kogitofobai netgi žodžius, žyminčius konkrečius dalykus, keičia į kitus, nes esą kažką kažkurie žodžiai įžeidžia.
Tai irgi nenormalaus, sutrikusio, negatyvistinio mąstymo apraiška, nes bandant pakeisti vieną žodį į kitą, tiesiog vengiama diskusijos, vietoj argumentacijos eilinį kartą vėl panaudojant kaltinimus dėl menamos diskriminacijos ar pan..
Visiškas kogitofobo negatyvizmas jo paties požiūriu dažniausiai vadintinas tolerancija, tačiau realybėje kogitofobija yra greičiau visiška tolerancijos priešingybė.
Kaip anekdotinius kogitofobijos atvejus galime paminėti prieš kokius 6-7 metus pareigūnų pradėtą tyrimą dėl anekdotų apie blondines (esą lytinė ir rasinė diskriminacija) ar neseną istoriją, kai vienas filosofas buvo persekiojamas dėl pasisakymų apie mergaičių ir berniukų auklėjimo.
Panašūs nelogiški, neargumentuoti kogitofobinės isterikos atvejai kai kada įgauna net ir dar absurdiškesnę formą, kartais pradedamas bylinėjimasis dėl įprasto kitų asmenų elgesio, šį vertinant, kaip diskriminavimą ar netgi persekiojimą, pvz., patologiniai kogitofobijos atvejai su kaltinimais dėl priekabiavimo žvilgsniu.
Labai svarbu suprasti, kad kogitofobija yra patologinis mąstymo būdas, dėl kurio kogitofobas neadekvačiai reaguoja į argumentus ar bet kokias mąstymo, logikos ar vertinimų apraiškas.
Kogitofobija neatstovauja jokių pažiūrų, nes nepasižymi jokiu pozityvizmu, neturi savyje prasmę nešančių teiginių.
Vienintelis ryškus kogitofobijos bruožas – tai menamų ar realių oponentų persekiojimas ir diskriminavimas, neigiant jų teiginius tuo pagrindu, esą jie kažką persekioja, diskriminuoja ir pan..
Kita vertus, svarbu neužmiršti ir to, kad dėl kogitofobijai nebūdingo argumentavimo, kogitofobai neturi vieningų pažiūrų ir dėl to būna paradoksalių atvejų, kai du kogitofobai ima persekioti vienas kitą, neigdami vienas kito neigimus ir sutartinai vienas kitą kaltindami tarpusavio diskriminacija, persekiojimu ir t.t..
Dar kitais atvejais kogitofobinės reakcijos pačios įvardinamos, naudojant apibrėžimus, parodijuojančius kogitofobišką mąstymą, pvz., įvardinant kogitofobines reakcijas, kaip “tolerastiją”, o pačius kogitofobus vadinant “tolerastais”.
Dainius Kreivys dabar žiniasklaidos dėmesio centre.
Sako, kai kažkoks bukas veikėjas atkapstė turtingiausių žmonių sąrašą ir jame pastebėjo ūkio ministro bendrapavrdį, nesusiprato pasiaiškinti, kas čia toks ir išsyk ėmė triūbyti, kad ministras per porą metų užsidirbo šimtus milijonų.
Dabar skandalint bando visi iš eilės, nors faktų realiai ir nėra.
Tikrosios skandalų priežastys yra visiškai kitos.
Bene vienintelis vadybą suvokiantis ministras per visą atkurtos Lietuvos laiką ėmėsi reformų.
Kaip tik toje srityje, kur yra vieni iš didžiausių lėšų praradimų – tiekime.
Kitaip tariant, viešuosiuose pirkimuose.
Dainiaus Kreivio feilas – tipinis dabartiniams valdantiesiems: tai nesugebėjimas efektingai iškomunikuoti, paaiškinti visuomenei, paskleisti informaciją apie daromas reformas, jų esmę ir tikslus.
Šiuo metu dominuoja nepriklausomi viešieji pirkimai, kur yra tūkstančiai įstaigų, perkančių ką tik nori, nepriklausomai.
Gal net dešimtys tūkstančių.
Kiekviena valdiška kontorėlė, pradedant vyriausybiniais departamentais bei savivaldybėmis ir baigiant mokyklomis ir vaikų darželiais, gali organizuotis pirkimus pati, faktiškai be jokios kontrolės.
Tai reiškia elementarų dalyką: sukontroliuoti korupcijos neįmanoma ne tik praktiškai, bet ir teoriškai.
Nėra nei galimybių daryti bendrus pirkimus, nei galimybių standartizuoti specifikacijas.
Mokykla A, pirkdama stalus, gali nusistatyti reikalavimus, kurie skiriasi nuo mokyklos B reikalavimų – tam, kad pasirinktų kitą tiekėją.
Ministerija A gali nustatyti kitus reikalavimus popieriui, tam, kad užsakymą gautų tinkama firma.
Ir taip toliau.
Dainiaus Kreivio įvedinėjamas dalykas – tai centralizuota, bendra pirkimų sistema, kur pirkimai vyktų per vieną įstaigą.
Užsisakai, ką nori, bet pirkimų organizatorius – kitas.
Tokiu atveju neįmanoma primakliavoti su pirkimų sąlygomis taip, kad buki bajeriukai liktų nepastebėtais.
Tokiu atveju neįmanoma nupirkti mokyklinių stalų už penkiagubą kainą.
Neįmanoma nusipirkti kompiuterių su iš anksto paruoštomis specifikacijomis, pagal kurias tiktų tiktai vienas tiekėjas.
Ir taip toliau.
Centralizuoti pirkimai – tai žiaurus, sisteminis smūgis korupcijai.
O dabar pabandykim įvertinti, kiek milijonų per metus praras švogerinių bizniukų organizatoriai ir suprasim, iš kur visas šitas bardakas, keliamas aplink Dainių Kreivį.
Dar daugiau, pažiūrėkim, kas ten labiausiai rėkia.
Tarp rėksnių – labai nemažai tokių, kurie jau prarado seniau buvusius patogius pinigų šaltinius.
Nes žiniasklaidoje irgi daromi užsakymai.
Kas žinot, kiek kartų sumažėję pirkimai iš didžiųjų leidinių, lyginant su ankstesnių valdančiųjų laikais?
Baltijos gintaras, kitaip Šiaurės auksas – gintaras randamas Baltijos jūros regione, susiformavęs neogeno periode.
Tai yra išskirtinės rūšies gintaras, randamas tik Baltijos valstybėse.
Prieš apytiksliai 50 mln. m. Baltijos jūros baseine vešėjo masyvūs spygliuočių miškai.
Ant žemės nukritę sakai sukietėjo ir ilgainiui virto gintaru, kurį upės išplovė po visą šiaurinę Europą.
Baltijos gintaras kartais randamas ir Vokietijos, Jungtinės Karalystės ar net Prancūzijos pakrantėse.
Manoma, kad šie subtropikų miškai galėjo „pagaminti“ iki 105 tonų gintaro.
Baltijos gintaras sudaro virš 80 % viso pasaulyje randamo gintaro.
Kadangi Baltijos gintaro sudėtyje yra nemažai gintaro rūgšties, kuri dar vadinama sucinitu (angl. succinite).
Antikiniais laikais žodis gintaras reiškė būtent Baltijos gintarą.
Nors tuo metu Europoje buvo ir kitų gintaro šaltinių, Baltijos gintaras buvo laikomas vertingiausiu ir kokybiškiausiu.
Ilgaainiui buvo sudarytas Gintaro kelias, kuriuo antikos pirkliai pasiekdavo rytinę Baltijos pakrantę.
Daugiausia gintaro iškasama Palvinikų telkinyje, Kaliningrado srityje.
Baltijos gintaras taip pat leido sužinoti apie daugybę seniai išnykusių vabzdžių, kurie liko įstrigę gintare.
Didžiausios Baltijos gintaro radimvietės.
Prieš maždaug 50 mln. metų šiose vietose vešėjo masyvūs subtropikų miškai, kuriuose augo sakingos pušys.
Tuometinis žemės klimatas buvo šiltas, todėl ant žemės nukritę sakai sukietėjo palyginti greitai.
Prieš 40 mln. m. susikūrusi Eridano upė ir jos intakai išgraužė Baltijos dubumą ir išplovė didžiąją viso gintaro dalį.
Didžiausia dalis gintaro susikaupė ties upės delta, kur dabar yra Palvininkų telkinys.
Iš ten jūrų srovės jį išnešiojo po likusias Baltijos pakrantes.
Daugiausia išnašų nusėdo Lenkijos ir Lietuvos pakrantėse.
Didelių Baltijos gintaro telkinių esama ir ties Danijos, Vokietijos Latvijos, Estijos, pietinės Švedijos pakrantėmis.
Ankstyviausias gintaro dirbinys yra plokštelė su išraižyta briedės galvute, rasta paleolitinėje Majendorfo stovykloje prie Hamburgo.
Natūralaus ir neapdoroto gintaro gabalėlių rasta ir kitose paleolito laikų stovyklose: Moravijos olose (Čekija) arba prie Kremso (Austrija).
Baltijos gintaros radimvietės Jutlandijos pusiasalyje.
Taip pat gintaro dirbinių rasta ir mezolito laikų Jutlandijos pusiasalyje.
Daugiausia randamų gintaro dirbinių priklauso neolito laikotarpiui.
Lietuvoje pirmąkart neolito gintaro dirbinių buvo rasta 1860–1891 m., kasinėjant Juodkrantės apylinkes.
Tai yra garsusis Juodkrantės lobis, surinktas per 20 metų.
Kitas garsus Lietuvos gintaro rinkinys, saugomas Palangos gintaro muziejuje, yra vadinamas Palangos lobiu.
Ši kolekcija surinkta 1905–1907 m.
1963 m. Kuršių nerijoje, į šiaurę nuo Pervalkos, buvo rastas žalvario amžiaus gintaro rinkinys.
Taip pat didelis gintaro dirbinių lobis rastas ir Latvijos neolito-žalvario sandūros laikų stovykloje 1949 m. Sarnatėje (į šiaurę nuo Liepojos).
Dar vienas didelis gintaro lobis Latvijoje surinktas 1964–1978 m. Lubanos žemumoje.
Kitų neolito gintaro dirbinių randama Estijos pakrantėse, ypač Saremos saloje, pietinėje Suomijos dalyje, pietinėje Švedijos dalyje.
Vienintelė Lietuvos gintaro radimvietė yra jos pajūris, išskyrus keletą nedidelių radinių Margiuose (Varėnos raj.).
Kiti žymūs radiniai: 1867 m. Semboje rasta 50 l talpos statinė, prikrauta gintaro; 1900 m. prie Gdansko rastas 9 kg lobis; 1924 m. Rytų Prūsijoje 300 kg gintaro lobis; 1936 m. Vroclavo apylinkėse rasta iki 3 tonų gintaro, kurio dalis buvo su gludinimo ir apdirbimo žymėmis.
Priešingai nei kitos naudingosios iškasenos, kaip antai titnagas, obsidianas ar nefritas, gintaras nebuvo naudojamas įrankių ar ginklų gamybai.
Iš gintaro būdavo gaminami papuošalai, apeiginiai daiktai, amuletai, daugiausia susiję su Saulės kultu.
Baltijos pakrantėse labiausiai buvo paplitę gintariniai pakabukai ir vėriniai.
Taip pat randama ir stilizuotų žmonių, gyvūnų, paukščių ir kitokių gyvių statulėlių.
Daugelis senovinių gintaro dirbinių yra geri meno kūriniai, rodantys aukštą jį naudojusių žmonių materialinės kultūros ir pasaulėjautos lygį.
Romėnų naudotas gintaro kelias į Pabaltijį.
Platus Baltijos gintaro paplitimas Europoje ir net toliau už jos, kur nebuvo ir negalėjo būti gintaro žaliavos šaltinių, rodo ypač didelę jo svarbą prekybinių ryšių tarp Pabaltijo ir kitų Europos kraštų susidarymui ir raidai.
Nuo neolito amžiaus ir ypač žalvario ir ankstyvajame geležies amžiuose, gintaras buvo svarbiausias mainų prekybos objektas.
Manoma, kad gintaro prekyba su kitais kraštais galėjo padėti Pabaltijo tautoms anksčiau susipažinti su metalais ir jų apdirbimu, nors jų žaliavos ištekliai prie Baltijos jūros buvo labai negausūs.
Apie gintaro prekybos kelius sprendžiama pagal rastus gintaro žaliavos ir dirbinių lobius bei importinių dirbinių paplitimą.
Kartografuojant lobių radimo vietas, išryškėjo dėsningas jų išsidėstymas atskirais laikotarpiais tam tikruose rajonuose, daugiausia pagal stambiąsias Vidurio ir Pietų Europos upes.
Manoma, kad neolito metu gintaras iš Pabaltijo jau pasiekdavo Egiptą (gintarinių karolių yra rasta Egipto faraonų kapuose), Mažają Aziją, Mesopotamiją.
Vis dėlto šie prekybiniai keliai buvo nenuolatiniai.
Intensyvi prekyba prasidėjo XVI a. pr. Kr., kai finikiečiai jūrų keliu pasiekė pagrindinius gintaro gavimo centrus.
Aktyviausia prekyba vyko senovės Graikijoje ir Romoje.
Graikai ir romėnai labai vertino gintarą ir vadino jį „Šiaurės auksu“.
Ypač vertintas skaidrus rausvas, auksaspalvis gintaras, iš kurio gaminti papuošalai ir buitiniai daiktai.
Neskaidrus vaško spalvos gintaras naudotas vien smilkalams.
Gintaras iš Jutlandijos Romą pasiekdavo 2 keliais:
Iš Jutlandijos pusiasalio Elbės upe iki Zalio upės žiočių, toliau Zalio upe ir sausuma per Bohemiją iki Dunojaus upės, tada Dunojumi ir jo intaku Inu per Brenerio perėją – į šiaurės Italiją.
Iš Jutlandijos, Elbės ir Zalio upėmis, sausuma per Tiuringiją iki Maino upės, toliau Maino ir Reino upėmis, tada vėl sausuma iki Ronos upės ir ja žemyn iki Masilijos uosto.
Rytų Pabaltijo gyventojai tiesioginio ryšio su pietų Europos pirkliais neturėjo, nebent jis buvo atsitiktinis.
Prekyba vyko per tarpininkus – Jutlandijos pusiasalio gyventojus.
Vėliau žlugus Jutlandijos prekybiniam centrui buvo sudarytas dar vienas Gintaro kelias, vedęs į Rytprūsius ir Rytų Pabaltijį:
Iš rytinio Baltijos pajūrio į Gdanską, kur buvo pagindinė prekybos bazė.
iš čia gintaras gabentas Vysla iki Notecės žiočių.
Tada gintaras sausuma buvo gabenamas iki Vartos upės ties Obornikais, per Poznanę, Mosiną, Zaborovą pasiekdavo Oderio upę prie Gloguvo.
Tada Oderiu iki Vroclavo ir sausuma į Klodzką, per Sudetus.
Čia kelias šakojosi: vakarinė dalis ėjo per Svitavos miestą ir Svitavos upe iki Brno, toliau iki Moravos upės.
Rytinė atšaka vedė Moravos upe nuo aukštupio iki Hageno.
Čia abi šakos vėl susijungdavo ir vedė Dunojumi iki Romos imperijos miesto - Karnuntumo.
Prekyba nutrūko IV a., germanams sugriovus Karnuntumą.
Iki XIII a. pabaigos prekybos ir vietiniams poreikiams pakako vien Baltijos jūros išmetamo gintaro, tačiau padidėjus gintaro paklausai dėl pradėtų gaminti gintarinių rožančių ir kitokių kulto atributų, prireikė ieškoti naujų jo gavybos būdų.
Kryžiuočių ordino teritorijoje gintaras pradėtas griebti tiesiog iš jūros ilgakočiais graibštais.
Nuo XVI a. gintaras pradėtas gaudyti tinklais, o seklesnėse, ypač akmenuotose vietose, kabliais arba graibštais iš valčių.
Buvo mėginta gintarą kasti paplūdimiuose.
1585 m. Sembos pusiasalyje buvo pradėta gintarą kasti iš neogeninių sluoksnių, tačiau tai buvo neorganizuotas pavienis darbas, kurio rezultatai priklausė nuo sėkmės ir nuojautos.
1725 m. bandyta gintarą rinkti iš jūros dugno narų pagalba, tačiau darbas buvo nevaisingas.
Metodas atgaivintas 1869–1891 m., išradus naro aprangą.
Pradžioje gintaro buvo ieškoma prie Prusto rago.
Palvininkų gintaro kasyklos.
1781 m. buvo įrengta pirmoji gintaro kasybos šachta, veikusi iki 1806 m. XIX a. pirmojoje pusėje gintaras buvo kasamas nedideliuose karjeruose šiauriniame ir vakariniame Sembos pusiasalio krante, tačiau „mėlynoji žemė“ šiose vietose buvo labai negintaringa.
Apie 1867 m. šie karjerai galutinai sunyko.
1875 m. Palvininkuose pradėjo veikti didelė šachta, įkurta „Stantien & Becker“ firmos, pradėjusios pramoninę gintaro gavybą ir apdirbimą.
1921 m. Lietuvoe susikūrė lietuviška gintaro gavybos bendrovė, tačiau subankrutavo net nepradėjusi darbų.
Antroji įmonė, pavadinimu „Gintaras“ veikė 1928–1929 m., tačiau iškasusi apie 2 t gintaro bankrutavo.
Valstybė įmonių nerėmė.
Renkamojo gintaro pramoninė reikšmė didesnė vakarinėje Pabaltijo dalyje, kur jo iškasama nedaug ir tik atsitiktinai aptikus suplauto gintaro lizdų.
Nuo seno čia vyravo gintaro rinkimas, kaip pagrindinis gintaro žaliavų gavimo būdas.
Gintarą romėnai naudojo farmacijoje – gintaras naudotas kaip priemonė nuo įvairių ligų.
Žymus to meto gydytojas Kalistratas rašė, kad gintaras saugo žmogų nuo beprotystės, sutrintas su medumi gydo ausų ligas, geriamas su vandeniu gydo skrandžio ligas.
Taip pat manyta, kad gintaras saugo nuo gerklės negalavimų ir net blogos akies burtų.
Ypač vertingais buvo laikomi gintaro gabalai su viduje įstrigusiais vabzdžiais.
Finikiečiai tokį gintaro gabalą mainydavo į 120 kardų ir 60 durklų.
Už mažytę gintarinę statulėlę Nerono laikais buvo duodamas stiprus ir sveikas vergas.
XVII a. gintarinės dėželės Marienburgo pilis.
Gintaro meninis apdirbimas atgimė Renesanso epochoje ir ypač suklestėjo XVIII–XIX a. Meno kūrinių yra išlikę labai mažai dėl gintaro trapumo.
XIV a. gintaro meistrų telkimosi centrai buvo Briugė ir Liubekas.
Vėliau pradėtos steigti gildijos Dancige, Karaliaučiuje ir kitur.
Tuo metu buvo išrasti sudėtingi gintaro apdirbimo metodai, išmokta jį šlifuoti, juo inkrustuoti metalą, dramblio kaulą, emalį, graviruoti, skaptuoti, pjaustyti.
Sukurta priemonių paryškinti medžiagos spalvai, pabrėžti jos specifiniam šiltam spindesiui.
Gintaras pateko į pasaulinę prekybą.
Gintaro kambarys iki II pasaulinio karo.
Iš pat pradžių buvo gaminami įvairūs buitiniai niekučiai, dirbinėliai, mėgdžiojant Antikos stilių, o vėliau pereita prie išimtinai labai meniškų kūrinių: taurių, vazų, lėkščių, veidrodžių rėmų, kvepalų buteliukų ir t. t.
Gintaro dirbiniais buvo puošiami didikų rūmai ir bažnyčios.
Kartais gintaras paprasčiausiai būdavo inkrustuojamas į kambario sienas.
Gintaras buvo labai populiari dovana diplomatinių vizitų metu.
Tačiau tuo metu negaminti jokie juvelyrikos dirbiniai.
Gintaras buvo laikomas dekoratyvinės paskirties medžiaga.
XIX a. į gintaro pramonę įsiskverbė technika ir smarkiai nusmukdė jo meninį lygį.
Buvo pradėti gaminti vienodi smulkūs gintariniai niekučiai: dekoratyvinės pypkės, kandikliai, sąsagos, sagos, kryželiai ir t.t.
Iš lydomo gintaro gaunama šiek tiek gintaro rūgšties, gintaro aliejaus ir gintaro kanifolijos.
Iš pastarosios gaminama gintaro lakai, grindų dažai ir kt.
Kaliningrado sritis (rus. Калининградская область) – labiausiai į vakarus nutolusi Rusijos federacijos dalis, Šiaurės Vakarų federalinėje apygardoje.
Kaliningrado sritis sudaryta 1946 m. balandžio 7 d. 
Srities plotas – 15,1 tūkst. km² (13,3 tūkst. km ² be Kuršiųmarių ir Aistmarių).
Gyventojų – 937,9 tūkst. (2010 m. surašymo duomenimis).
Atstumas iš šiaurės į pietus – 108 km, iš vakarų į rytus – 205 km.
Pietuose Kaliningrado sritis ribojasi su Lenkija, šiaurėje ir rytuose – su Lietuva.
Vakaruose Kaliningrado sritį skalauja Baltijos jūra.
Rytprūsiai, tiksliau šiaurinė jų dalis (apie 1/3 Rytų Prūsijos dalies), į Rusijos sudėtį pateko po Antrojo pasaulinio karo pabaigos pagal Potsdamo susitarimus.
Iškart po Sovietų Sąjungos pergalės kare su Vokietija, buvo sukurta Specialioji Kionigsbergo karinė apygarda, kuri užsiėmė ir civiliniais klausimais.
1945 m. ši apygarda performuota į Kionigsbergo sritį Rusijos TFSR, 1946 m. rugsėjo 7 d. pervadinta į Kaliningrado sritį.
Buvusių gyventojų likučiai iki 1947 m. buvo deportuoti į Vokietiją.
Kaliningrado sritis tapo labiausiai militarizuota Sovietų Sąjungos dalis, kartais vadinta „nepaskandinamu sovietų lėktuvnešiu“.
2002 m. gyventojų surašymo duomenimis, Kaliningrado srityje gyvena 955,2 tūkst. gyventojų.
Iš jų 741,8 tūkst. gyvena miestuose, 213,4 tūkst. – kaime.
Kaliningrado mieste gyvena beveik pusė srities gyventojų – 430,3 tūkst. žmonių.
Iš viso Kaliningrado srityje yra 22 miestai ir 5 miesto tipo gyvenvietės.
Sako, kad durnumas yra nepagydomas, o durnių kiekis – nesuskaičiuojamas.
Anoksai Labas, Lietuva!, jau kadų kadais, atsimenu, minėjo savo bloge ar tai tviteryje apie tai, kad jo ieško teisėsauga (nežinau, ar dar liko ta info).
Nepaisydamas nieko, nuvažiavo į Lietuvą, kur ir buvo suimtas – dar aerouoste.
Praėjus beveik mėnesiui, apie tai parašė Klaipėdos Diena – matomai, gal didesniems leidiniams tai neįdomu, o rūpi tik Natalija Zvonkė?
O gal aš kažko nepastebėjau?
Na, bet neesmė.
Šiaip jau turiu pasakyti, kad Labas, Lietuva! man kelia aiškias asociacijas, kurių, manyčiau, aiškint ir nereikia.
Mano pažįstami, paskaitę jo rašliavas, paprastai arba kalba visokiais epitetais, arba psichiatriniais terminais.
Bet tai irgi neesmė.
Koks gi įdomumas šioje suėmimo istorijoje, kur nukentėjusiais įvardinami prokuroras Gintaras Jasaitis ir a.a. Andrius Ūsas?
Paieškom internetuose ir randam tokį (gal būt, paties Labas, Lietuva! skelbtą, o gal ir ne jo paties) pranešimą, datuotą Sausio 22 diena:
Sausio 22 d., sestadieni, buvau sulaikytas Vilniaus aerouoste Valstybes pasienio darbuotuoju, kurie veliau perdave Kauno VPK pareigunams.
Sausio 24 d. Kauno apygardos prokuroro Rasa Verdnikoviene pareikalavo is teisejo 3 men kardomojo aresto priemones, kuri nebuvo patenkinta.
Tada, per vyr. inspektoriu Simona Meskauska, kuris atsakingas uz byla ateme asmens dokumentus, tuo ribodama isvykti atgal i Dublina.
Advokate, greiciausiai, uz valstybes lesas bus paskirta is Antriniu teisiniu paslaugu centro Kaune, Kestucio 41, Angele Fumoniene.
Kaltinimai pagal du BK straipsnius 170 2 d nesantaikos kurstymas pries Usa straipsnyje “Nusove pedofila” ir 154 2s smeiztas pries Jasaiti straipsnyje “Pedofilas is Generalines”.
Kol kas tiek.
Taigi, pažiūrėkim dalykus, kurių kažkodėl nepažiūrėjo kiti:
Baudžiamojo Kodekso 170 straipsnio 2 dalis: 
Tas, kas viešai tyčiojosi, niekino, skatino neapykantą ar kurstė diskriminuoti žmonių grupę ar jai priklausantį asmenį dėl lyties, seksualinės orientacijos, rasės, tautybės, kalbos, kilmės, socialinės padėties, tikėjimo, įsitikinimų ar pažiūrų, baudžiamas bauda arba laisvės apribojimu, arba areštu, arba laisvės atėmimu iki dvejų metų.
Baudžiamojo Kodekso 154 straipsnio 2 skirsnis: 
Tas, kas šmeižė asmenį, neva šis padarė sunkų ar labai sunkų nusikaltimą, arba per visuomenės informavimo priemonę ar spaudinyje, baudžiamas bauda arba areštu, arba laisvės atėmimu iki dvejų metų.
Taigi, ką aš čia dabar galvoju savo menku peliukišku proteliu?
Ogi galvoju visokius klausimus ir abejones:
Matomai, kaltinimai dėl Andriaus Ūso paremti prielaida, kad Andrius Ūsas buvo pavadintas pedofilu ir tuo pagrindu buvo kurstoma diskriminuoti jį dėl jo seksualinės orientacijos?
KPŠ, atleiskit?
Čia aš savo mažu proteliu kažko gal nesuprantu?
Paaiškinkit kažką, ko nesuprantu, nes nesuprantu ir viskas.
O kaltinimai dėl Gintaro Jasaičio šmeižimo paremti prielaida, esą blogas yra visuomenės informavimo priemonė?
T.y., kad blogas pats savaime yra žiniasklaida ir taip toliau?
T.y., kad belenkoks internetų rašinėtojas savaime tampa žiniasklaida?
Kas irgi yra labai įdomu.
Irgi paaiškinkit, jei kažko nesuvokiu.
Trumpai tariant, aš manau, kad visokių išvadų čia patys galit prisidaryt, kokių norit, o aš čia gal nekomentuosiu, nes kažko nesuprantu.
Šiame Econtalk'e A.Smito biografijos Adam Smith: An Enlightened Life autorius N.Phillipson'as kalba apie A.Smito gyvenimą, išsilavinimą ir idėjų kilmę.
Kaip sako R.Robertsas, kartais galima išgirsti tokią suvulgarintą ir visiškai klaidingą A.Smito intelektinio gyvenimo santrauką: jaunystėje A.Smitas buvo idealistas, ir parašė The Theory Of Moral Sentiments apie tai, kad su kitais žmonėmis reikia gyventi draugiškai.
Į senatvę jis tapo ciniku, ir parašė The Wealth Of Nations, apie tai, kad visai gerai yra būti savanaudžiu.
Kaip sako Phillipson'as, Smitas savo visas pagrindines įdėjas sugalvojo maždaug vienu metu, grįžęs iš Oksfordo į Škotiją.
Be kitų užsiėmimų, Smitas dėstė teisės pagrindus, ir viena pagrindinių problemų jam buvo teisingumas - kas ir kodėl visuomenėje yra teisinga, o kas ne.
Vienas iš teisingumo aspektų - kokios prekių kainos yra teisingos, ir kodėl.
Bandydamas į jį atsakyti, A.Smitas ir sukūrė šiuolaikinio ekonomikos mokslo pamatus.
Bet prieš išdėstydamas savo mintis apie tai knygoje, jis turėjo skubesnį projektą - atremti Ž.Ž.Ruso ir B.Mandevilio cinišką požiūrį į žmogaus prigimtį.
Būtent tam skirta The Theory Of Moral Sentiments.
Vaikų literatūros kategorijoje NYTimes sąraše-  Rutos Sepetys knyga “Between Shades of Grey”.
Šitą knygą jau yra minėjusi KŽL , o NYT dar ir išspausdino knygos recenziją.
O kadangi jau žiūrinėjam tuos sąrašus, tai labai apsidžiaugiau, kai trečioje suaugusių literatūros sąrašo vietoje pamačiau S.Gruen “Water for Elephants”.
Tikiuosi, kad ir Lietuvoje knygos perkamumas pakils, kai pagaliau jau pagal knygą pastatytas filmas.
Nes man buvo truputį liūdnoka, kai “Tyto alba” papasakojo, jog knyga nebuvo labai perkama.
Labai labai tikiuosi, kad knygą atras dar daugiau skaitytojų.
K.Ž.G
Šis interviu galėjo turėti ne vieną antraštę: “Trisdešimt metų po represijų sovietizacija labiausiai vyko per kalbą”; “Nelabai nutolome nuo vėlyvųjų sovietinių laikų - tik mokame laisviau kalbėti, bet neturime ką pasakyti”; “Sovietų Lietuva buvo nežinia kas”; “Sveikas protas yra sunkiai sunaikinamas”.
Jos labiau patrauktų skaitytojų dėmesį, tačiau vargu, ar atspindėtų, apie ką buvo kalbėtasi su istoriku ir „Naujojo Židinio-Aidų“ vyr. redaktoriumi Nerijumi Šepečiu.
Šiemet minimos lenkų poeto, eseisto ir mąstytojo Czesławo Miloszo 100-osios gimimo metinės sunkiai prasibrauna iki platesnės auditorijos.
Tarsi 1911 m. birželio 30 d. Šeteniuose, ant Nevėžio kranto, gimusio kūrėjo darbų aktualumas išsivedėjo, neturi kitos reikšmės, vien proginio pavartymo ir pacitavimo.
Iki 1951 m. jis dirbo socialistinės Lenkijos liaudies respublikos atašė Paryžiuje, kol, neapsikentęs vis labiau slegiančio sovietinio pavergimo, pasiprašė politinio prieglobsčio Prancūzijoje, o 1960 m. emigravo į JAV.
Cz.Miloszas vienas pirmųjų atvirai prabilo apie žmonių, pirmiausia intelektualų, prisitaikymą prie fizinėmis ir dvasinėmis represijomis diegiamos sovietinės tvarkos.
Taip atsirado vienas garsiausių jo kūrinių – “Pavergtas protas”, kurį šiemet vėl perleiido Lietuvos rašytojų sąjungos leidykla.
Istorikas N.Šepetys teigia, kad tai, ką Cz.Miloszas išpažino ir aptarė dar 1953 metais, Lietuvos intelektualai nėra ryžęsi padaryti iki šiol.
Lrytas.lt interviu su N.Šepečiu - apie “Pavergtą protą” ir pavergtą protą.
- Šiemet minint Cz.Miloszo šimtąsias gimimo metines lietuvių kalba perleidžiami kai kurie jo veikalai, tarp jų – ir “Pavergtas protas”.
Ar šią knygą dar aktualu skaityti?
Kai pasirodė lietuviškai pirmą kartą, “Pavergtas protas” buvo nepaprastai aktuali knyga.
Turbūt yra ne mažiau aktuali ir dabar.
Tai yra knyga apie intelektualus, apie jų prisitaikymą, gėdą, kaltę.
Apie iš tiesų skausmingus dalykus.
Mes Lietuvoje šito klausimo, apie kurį kalba Cz.Miloszas, pirmiausia turėdamas galvoje pokario Lenkiją, savo visuomenėje per dvidešimt metų nesame rimtai iškėlę.
Jis nėra mūsų viešų svarstymų objektas.
Mes į tuos dalykus nesigiliname, net jei vienas kitas ir aštriau ar bukiau pasisako.
Vienas kitas autorius yra apie tai išsamiau rašęs (Kęstutis Girnius, Nerija Putinaitė), bet tai nėra mėgstama, aktuali tema tarp pačių kultūrininkų ar intelektualų plačiąja prasme, apimančia ir akademinį sluoksnį.
Tyla, tuštuma, apie kurią kalba Cz.Miloszas, Lietuvoje tebedominuoja.
- Kaip būtų galima apibrėžti šį nutylimą klausimą Lietuvoje?
- Kiekvienoje visuomenėje kiekvienais laikais būna šviesioji dalis, šviesuomenė.
Rytų Europoje nuo XIX a. pabaigos ji vadinasi intelektualai.
Šio žmonių sluoksnio aplinkoje prieš beveik ketvirtį amžiaus gimė ir Sąjūdis, Lietuvos valstybės atkūrimo idėja.
Bet šitame sluoksnyje yra nepaprastai stiprus sovietiškumo užtaisas, homo sovieticus.
Aiškiai didžioji dalis intelektualų sovietiniais laikais buvo puikiai prisitaikę prie sistemos, susitaikę su sovietų valdžios neišvengiamumu, kažkuria prasme netgi jos “normalumu”.
Tokia dvasinė, intelektinė, socialinė nuostata pasireiškė atitinkamu elgesiu.
O šie dalykai jau laisvoje Lietuvoje nėra pakankamai įvardyti, beveik nebuvo diskutuoti ir visiškai nebuvo apmąstyti, plačiai tebegalioja „tyliosios rezistencijos“, „neprarastosios kartos“, „darbo ir kūrybos Lietuvai“ mitai.
Cz.Miloszas panašius dalykus įvardijo dar 1953-1955 metais, pasitraukęs į Vakarus.
Lenkai apie tai yra diskutavę daugybę kartų – ir tikrai ne vien išeivijoje – dar Lenkijoje esant sovietų tvarkai ir juolab po to.
Lietuvoje, mano supratimu, apie intelektualų pa(r)sidavimą komunistams, prisitaikymą, susitaikymą su sovietų valdžia svarstoma nebent tada, kai kalbama apie 1940 metus (ir kalbama ne mažiau sumitinant – neva visas elitas kapituliavęs, ėmęs šlovinti Stalino saulę.
O juk kolaborantų, bent iš pradžių, būna mažuma).
Tačiau mažai kalbama apie tuos žmones, kurių aplinkoje gimė Sąjūdis ir kurie daugiausia dalyvavo atkuriant Lietuvą.
Nebent vienas kitas vakariečių tyrinėtojas ar jaunas doktorantas apie tai parašo.
- Bet apie tai rašo ir jauni, bet jau ne doktorantai, o apsigynę istorijos mokslo daktarai – Valdemaras Klumbys, Aurimas Švedas, Vilius Ivanauskas.
Įsitikinimas, kad komunistų valdžia ir tvarka mūsų nepaveikė, nes mes skaldėme anekdotus apie Brežnevą, yra toks tvirtas, kad tiesiog nežinau, nuo ko pradėti jį klibinti.
Kaip įvardyti tą murtibingą, nuo kurio atsispiria Cz.Miloszas, kalbėdamas apie pavergtą protą – ką iš tikrųjų sovietų valdžia ir sistema buvo padariusi su protingais, mąstančiais, kuriančiais žmonėmis, kurie jai dirbo ir tarnavo.
Cz.Miloszui, kai kuriems kitiems lenkų intelektualams, susibūrusiems emigracijoje apie žurnalą “Kultura”, vėliau ir daugeliui “Solidarumo” laikais, užvedant diskusijas šiais klausimais asmeninis santykis visada būdavo labai svarbu.
Aišku, ne visose pokomunistinėse šalyse tai vyko ir vyksta taip brandžiai ir giliai kaip Lenkijoje.
- Paminėjote R.Ozolą, bet man į galvą šovė šiuo metu jautresnis pavyzdys – poetas Justinas Marcinkevičius.
Jis neseniai buvo palaidotas kaip tautos Poetas.
Bet štai visai neseniai varčiau nuotraukų albumą “Tarybų Lietuva” ir jo savotiška preambulė prasideda būtent Just.Marcinkevičiaus eilėraščio posmu.
Paskui seka kitų prisitaikiusiųjų posmai – A.Maldonio, E.Mieželaičio.
Smulkmena, bet ji primena, kokią vietą kūrėjas užėmė tada.
Jo biografija ar biografinis mitas atitinka jūsų nusakytą - sovietmečiu esą kūrė tyliai kurstydamas tautinę meilę, iškilo per Sąjūdį, tapo pagrindiniu Dainiumi, o paskui pareiškė, kad naujos santvarkos politikoje jam per daug purvo ir vėl paniro į vidinį pasaulį, nors atrodytų, kad kuriant nepriklausomą Lietuvą būtent tokie moraliniai autoritetai turėtų prisiimti atsakomybę.
- Moralinis autoritetas šiandien turbūt neturėtų vakar būti buvę skundiku, savanoriškai „danešinėjusiu“ represinei struktūrai savo draugų ir bičiulių.
Cz.Miloszas aprašo klasikinę skundo struktūrą, kuri pasimato, kai nauja baisioji tvarka iš Rytų užgula iki tol gana laisvą visuomenę ir kaip tarp tų, kurie buvo kūrėjai, mąstytojai, atsiskiria pelai nuo grūdų.
Kiek prisimenu šviesaus atminimo Bronio Savukyno pasakojimus, būsimasis didysis Tautos poetas nuo grūdų atsiskyrė gana anksti.
Kai kurie žmonės, atrodytų, laisvės sąlygomis buvę cinikai, bambekliai, dekadentai ar šiaip nelabai malonūs, užėjus sovietams gyveno kaip gyvenę, laikėsi draugų rato, tarsi niekas nebūtų pakitę.
O kiti, atrodę tokie patriotai, staiga puolė įskundinėti, įdavinėti.
Justinas Marcinkevičius yra ne tik tipiškas prisitaikėlis kultūrininkas, bet ir tipiškas homo sovieticus, tikras sovietinis poetas, kuriam šalia patarnavimų partijai ir vyriausybei (nepamirštant „organų“) buvo leidžiama daug daugiau ir jis galėjo laisvalaikiu puoselėti tautinius nacionalinius jausmus ir žadinti juos žmonėse.
Aš manau, kad komunistams tai buvo labai naudinga, net jei ne visi iš karto tai suvokė, nes kitokio tarybinio patriotizmo Lietuvoje nebuvo galima pažadinti, tik lietuvišką tarybinį.
Toks ir buvo, neskaičiuojant kelių (gediškai martinaitiškai juškaitiškų) nukrypimų, buvo žadinamas.
Kiek sąmoningai, kiek kontroliuojamai – kitas klausimas, bet tuo metu viskas vyko Sovietų Lietuvos rėmuose, kitokios Lietuvos šiapus geležinės uždangos nebuvo.
Jeigu kažkurie dalykai, užslopinti, iškreipti, sužaloti, bet autentiški, išlindo į paviršių, tai nereiškia, kad dingo visa kita.
O mes to viso kito vis neįvardijame.
Mes tai, nemąstę pavadiname centru, Maskva, kaip tai, kas mums atnešta ir užkarta ant viršaus, pamiršdami pasakyti b: kad mes patys labai stipriai buvome to paveikti.
- Teiginiai apie stipriai sovietizuotus žmones visada sulaukia kritikos, esą jeigu taip būtų buvę, Sąjūdis nebūtų gimęs (taip kritikuojama ir N.Putinaitės knyga “Nenutrūkusi styga”).
Kai kas gali užsikabinti, kad ir jūs mėginate nuo šios problemos pabėgti, sakydamas, kad Sąjūdžiui gimti reikėjo ir kažkokio “stebuklo”.
Tai visai ne mokslinis argumentas.
Tad ar įmanoma suderinti gilų žmogaus sovietizavimą ir Sąjūdžio atsiradimą?
Mano galva, esminis lūžis įvyko tada, kai prie to prisijungė daug žmonių, t.y. kai įvyko mitingai ir į juos atėjo žmonės.
Kai ateina žmonės, atsiranda viešoji erdvė.
Viešojoje erdvėje pradeda vykti dalykai, kurie iš tikrųjų priklauso nuo sąžiningo kalbėjimo, nuo autentiško elgesio.
Į šitą vietą atėję žmonės patys pradėjo keistis.
Viešoji politinė erdvė keičia žmones, padeda jiems išsilaisvinti nuo netikrų, padirbtų dalykų, nes tas dvigubas gyvenimas, kurį žmonės gyveno, melo kultūra, pateisinimas elementariausios vagystės, pradedant talonėlio nežymėjimu viešajame transporte, baigiant vadinamuoju kombinavimu, visa šita kažkuriuo metu tarsi apeižėjo, nubyrėjo, tapo nebesvarbūs, nebe pamatiniai dalykai.
Mes galime pasižiūrėti į tikrai garbingų, autoritetingų Lietuvos rašytojų skiltis, kaip jos keičiasi nuo 1991 m. pabaigos – 1992 m. pradžios.
Kyla ir stiprėja nusivylimas nauja sistema, ekonomine tvarka, laisvės sąlygomis, atviromis galimybėmis.
Dvi Lietuvos jau tada atsiskiria – vadinamieji “jie”, kuriems rūpi tik pinigai, valdžia, gėrybės, o štai čia mes – dvasingi žmonės.
Mąstymas išliko nepaprastai marksistinis, t.y. tikrovė padalinta į neautentišką regimybę ir autentišką neregimąją tikrovę, kurią tik mes jaučiame žinodami, kad jai priklausome.
Ką čia vynioti: žmonės gali adekvačiai gyventi normaliame pasaulyje, jeigu jie jį patys kuria, tvarko ir apie jį kalbasi.
Nuo Aristotelio laikų nepaseno žmogaus, kaip politinio gyvūno, apbrėžimas, t.y. sugebėjimas kalbėtis ir gyventi polyje.
Polį mes susikūrėme ir pradėjome gyventi, bet kalbėti neišmokome.
Tas, kas prasidėjo Sąjūdžio laikais, kažkuriuo metu netgi dingo, nunyko viešos erdvės, kuriose buvo galima kalbėtis, o kitos nesusikūrė.
Arba susikūrė kaip anoniminiai delfių komentarai, narciziška blogų kultūra ar subskraibinu-bet-neskaitau feisbukų tradicijos.
Cz.Miloszas kalba apie tautiškumo ketmaną kaip vieną pirmųjų: užėjus komunistų valdžiai atrodo, kad užtenka išlikti lenku, lietuviu ir žinoti, kad blogis ateina iš rusų.
Svetimoji priespauda suvokiama kaip kitatautė priespauda.
Tačiau jau carinės Rusijos ar Prūsijos imperija nei Lietuvai, nei Lenkijai nebuvo vien svetimos tautos valdžia.
Visų pirma, tai buvo visai kitokia tvarka, kitokia civilizacija, kurioje valdantysis biurokratinis sluoksnis turėjo dehumanizacijos užtaisą.
Jis, žinoma, nebuvo toks dominuojantis, kaip bolševikų ar nacių, bet jis vis dėlto nebuvo atpažintas kaip dehumanizuojantis.
Čia nebe tautiniai santykiai svarbiausi.
Kęstutis Girnius dar 1989 metais yra pastebėjęs, kad toks patriotizmas yra nelabai tikras.
Jis pagrįstas ne savosios tautos meile, o svetimu priešu.
Jis galbūt padeda susitelkti žmonėms, bet pozityvaus turinio trūksta.
Tada turinį galima įdėti bet kokį.
Mes galime pasižiūrėti į Lietuvą, kuri buvo žadinama Just.Marcinkevičiaus kūriniais ar vienu kitu spektakliu.
Tai buvo labai aiškus siūlymas, kad Lietuva yra fikcija.
Kaip komunistai buvo pratę teigti: fikcija – tai tikrovė, t.y. pasakyti kokią nors nesąmonę ir tvirtinti, kad taip ir yra, o tai, ką žmonės iš tikrųjų patiria, esanti fikcija ir apgaulė.
Atskleidžiami neregimi dėsniai, kurie viską paaiškina, nes viskas iš tikrųjų yra kitaip nei regime.
Šitas mąstymas buvo pritaikytas ir tam, kaip sovietiniais metais buvo suvokiama Lietuva.
Tos kažkur per amžius gyvavusios Lietuvos romantinis mitas, kuris dar prieškariu buvo labai stiprus.
Jis susikūrė XIX a.– XX a. sandūroje apie lietuvių tautą, kas ji yra, iš kur ateina ir kur keliauja.
Šis mitas buvo sveikas kuriant valstybę.
Tačiau kai nelieka šito tikslo sukurti valstybę, kad tauta galėtų laisvai gyventi, o mitas užsilieka, tai jis, žinoma, pradeda pūti, jį apsėda vėžys ir iš tikrųjų bet kokį turinį gali į jį įdėti, netgi patį kvailiausią – “mūsų respublika” (plg. „visa Sąjunga“), “mano tėviškė” (plg. “mūsų plačioji Tėvynė“)… 
Sąvokos, kurios tapo lietuviškumo išraiška.
Ir dabar kai kurie žmonės lengvai persitvarkę sako: štai yra mūsų respublika ir Europos Sąjunga.
- Taip.
Aš manau, kad Cz.Miloszas “Pavergtame prote” vieno dalyko neužkabino, bet J.Stalino laikais tas dalykas dar nebuvo toks ryškus - J.Stalino laikais žmonės intuityviai vis dar skyrė naujakalbę, komunistų atsineštą kalbą, nuo to, kaip jie bendrauja tarpusavyje.
Manau, kad to būta net Sąjūdžio pradžioje.
Jeigu mes dabar pažiūrėsime pirmųjų mitingų vaizdo įrašus, matysime, kokia neautentiška, kokia plakatiška ir medinė yra sąjūdininkų kalba!
Išskyrus galbūt vieno kito kalbėtojo – V.Landsbergio, S.Gedos.
O visi kiti tebekalba klišėmis, patetiškai, nelanksčiai, užtat įdėdami į kalbą tokį emocinį užtaisą, kad žmonės tarsi per ją pajunta bendrumą.
Klausėte apie tautą – taip, kadangi ji nebuvo sunaikinta ir dingusi, tai ir išliko, bet aš manau, kad visuomenė kaip tokia dar nesusikūrė.
Yra salelės, yra, kaip mėgstama sakyti, socialiniai tinklai, bet visuomenės dar nėra, jos nejaučiame.
Jeigu ji ir buvo susikūrusi prieškariu, tai totalitarinėmis priemonėmis buvo sunaikinta.
Ir sunaikinta ne tiek J.Stalino laikais, kai Lietuvoje dar šiek tiek vyko karas ir daugeliui (gal net daugumai) buvo aišku, kas yra savi, o kas – svetimi, o tais vėlesniais laikais, kai prisitaikymas tapo norma, kai kam net vertybe, keliu daryti karjerą, įsikurti gyvenime.
Esame iš esmės pažeistas sociumas ir reikia dar daug metų, kol žaizdos užgis.
Tarybų Socialistinių Respublikų Sąjunga (rus. Союз Советских Социалистических Республик, trumpiau Tarybų Sąjunga, Sovietų Sąjunga, TSRS, SSRS) – valstybė, gyvavusi nuo 1922 metų gruodžio 30 d. iki 1991 m. gruodžio 25 d. (šią dieną atsistatydino Tarybų Sąjungos Prezidentas Michailas Gorbačiovas).
Tarybų Sąjunga vakaruose ribojosi su Rumunija, Vengrija, Čekoslovakija, Lenkija, Baltijos jūra, Suomija, Norvegija; šiaurėje – Barenco jūra, Karos jūra, Laptevų jūra ir rytų Sibiro jūra; rytuose – Ochotsko jūra, Beringo jūra ir Ramiuoju vandenynu; pietuose – Šiaurės Korėja, Kinija, Mongolija, Afganistanu, Iranu ir Turkija.
Tarybų Sąjungos teritorija apėmė 22,4 mln. kvadratinių kilometrų (apie šeštadalį žemės sausumos).
Pagrindinis straipsnis – TSRS istorija.
Paskutinis Rusijos imperatorius Nikolajus II, valdė iki 1917 m. kovo mėn., kai buvo pašalintas iš valdžios ir įkurta trumpai gyvavusi demokratinė respublika, kurios vyriausybę 1917 m. lapkričio mėn. nuvertė Leninas.
Nuo 1917 iki 1922 m. didžiojoje buvusios Rusijos imperijos dalyje gyvavo Rusijos Tarybų Federacinė Socialistinė Respublika (RTFSR), o kitos tarybinės respublikos susikūrusios tuo pačiu metu buvo laikomos nuo jos nepriklausomomis.
Po Spalio revoliucijos, bolševikų valdoma Tarybų Rusija ilgai buvo didžiųjų valstybių nepripažįstama, tačiau pasibaigus pilietiniam karui situacija pasikeitė.
Sąjungos pradžia – 1923 m. liepos 6 d., kai Rusijos Tarybų Federacinė Socialistinė Respublika privertė Užkaukazės TFSR, Baltarusijos TSR ir Ukrainos TSR pasirašyti sąjungos aktą.
1934 m. rugsėjo 18 d. Tarybų Sąjunga buvo priimta į Tautų Sąjungą.
Kai nepaskelbusi karo, Tarybų Sąjunga 1939 m. lapkričio 30 d. užpuolė Suomiją, 1939 m. gruodžio 14 d. Tautų Sąjungos taryba pašalino TSRS iš organizacijos ir paragino savo nares remti Suomiją.
Seimo nario mandatas rinkimus Danės vienmandatėje apygardoje laimėjusiam konservatoriui Nagliui Puteikiui kainavo 80 tūkst. litų.
Jis rinkimų kampanijai išleido daugiausia iš visų šešių kandidatų.
Paklaustas, kiek teko pakloti, kad pakartotiniuose rinkimuose į Seimą švęstų pergalę, N.Puteikis buvo atviras: „Labai daug.
Galvojome, kad rinkimuose pagrindiniu varžovu taps Liberalų sąjūdžio iškeltas kandidatas, o ši partija rinkimams visada išleidžia daug pinigų.
Todėl nemažai lėšų sukaupėme ir mes“.
Didžioji dalis pinigų – 35 tūkst. litų – buvo išleista išorinei reklamai, todėl ne vienas klaipėdietis juokavo, jog mieste N.Puteikis žiūri iš už kiekvieno kampo.
30 tūkst. litų politiko reklamai skyrė Tėvynės sąjungos-Lietuvos krikščionių demokratų partija, o likusią sumą pavyko surinkti iš rėmėjų.
„Ėjome iš proto“, – taip rinkimų kampaniją apibūdino N.Puteikis.
Antrajame rinkimų ture dėl rinkėjų dėmesio su juo kovojęs socialdemokratas Aloyzas Každailevičius teigė, jog politinei reklamai skyrė apie 50 tūkst. litų.
„Nors tiek gerai, kad mažiau išleidau nei N.Puteikis“, – sužinojęs, kad reklamavosi kukliau nei konkurentas, atsiduso A.Každailevičius.
Dalį išleistos sumos skyrė partija, dalį – rėmėjai, tačiau vis tiek teko įklimpti į skolas.
„Susitiksime su partijos vadovybe ir spręsime, kaip jas padengti“, – teigė socialdemokratas.
N.Puteikį rinkimų antrajame ture palaikė 58,97 proc. balsavusių rinkėjų, A.Každailevičių – 38,46 proc. 
Dar 2,57 proc. biuletenių buvo negaliojantys.
Rinkimų į Seimą Danės vienmandatėje apygardoje antrajame ture dalyvavo 10,5 proc., arba 4 362 rinkėjai.
„Laimėjau todėl, kad su žmonėmis bendrauju ne vienerius metus, o A.Každailevičius – tik pusantro mėnesio“, – pergalės priežastį įvardijo N.Puteikis.
A.Každailevičius teigė, jog yra patenkintas rinkimų rezultatais, tik jį nuvylė mažas rinkėjų aktyvumas.
„Tiems žmonėms, kurie nebalsavo, norisi pasakyti, kad jie neturi teisės burbėti ant valdžios“, – rėžė politikas.
Pirmajame ture dalyvavusių kandidatų išlaidos: Diana Stankaitienė (Liberalų sąjūdis) – apie 25 tūkst. litų  Raimundas Paliukas (Darbo partija) – apie 25 tūkst. litų  Valdemaras Puodžiūnas (Liberalų ir centro sąjunga) – apie 20 tūkst. litų  Vytautas Vaičius („Tvarka ir teisingumas“) – apie 9 tūkst. litų
Letuvoje įvykus teroristiniam aktui, jo priežasčių veikiausiai ieškotume nacijos patalogijose, kurios jau tampa ne atskirais atvejais, o ištisu procesu.
Tokios nuomonės laikosi politologas Raimundas Lopata, DELFI interneto konferencijoje atsakęs į klausimus apie Norvegiją sukrėtusius įvykius, kurių metu kraštutinis antiislamistas Andersas Behringas Breivikas surengė sprogimą prie Vyriausybės pastato ir apšaudė valdančiosios partijos jaunimo stovyklos dalyvius.
„Pasižiūrėjus teoriškai, jei įvyktų teroro aktas, jo priežasčių ieškotume ir dabartinės nacijos patologijose.
Siaubingiausia tai, kad patologijos jau yra ne paskiri atvejai, o ištisas procesas“, - sakė R. Lopata, atsakydamas į skaitytojos Rūtos klausimą apie lietuvių gailestį norvegams ir abejingumą Lietuvoje įvykdytų nusikaltimų aukoms.
Masonų ložei nepriklausė?
Precedento neturinčias žudynes Norvegijoje surengusio A. Breiviko parengtame manifeste gausu nuorodų į Tamplierių ordiną, kurio simbolius vėliau perėmė masonai, tačiau R. Lopata sako net neabejojąs, kad norvegų žudikas nepriklausė tokiai ložei, tačiau norėdamas pritraukti dėmesį savo manifeste naudojo kai kuriuos masonų ir tamplierių simbolius.
„Neabejoju, kad jis nepriklausė tokiai ložei, tiesiog naudojo kai kuriuos simbolius savo manifeste, galinčius patraukti didesnį dėmesį“, - teigė R. Lopata.
Politologas atkreipia dėmesį į kompiliacinį A. Breiviko manifesto pobūdį, tačiau, pasak R. Lopatos, ypač yra įdomi manifesto prieduose esanti empirika, mat ji atskleidžia A. Breiviko pastebėtus politinius darinius kaip jam artimus ir patrauklius.
Primenama, kad kruvinais išpuoliais visą pasaulį sukrėtęs norvegas A. Breivikas savo manifeste „2083: Europos nepriklausomybės deklaracija“ nemažai dėmesio skiria Lietuvai, o nušalintojo prezidento Rolando Pakso partiją „Tvarka ir teisingumas“ skerdikas įvardija tarp dėmesio vertų Rytų Europos nacionalistinių partijų.
„Nors konkrečiu atveju Lietuvos atitikmenys tyčiojasi iš tokių sąsajų, vis dėlto būtų įdomu pasiaiškinti, kodėl jie pateko į A. Breiviko sąrašą“, - svarstė politologas.
Klausiamas, ar būtų įmanomas toks teroro aktas Lietuvoje, R. Lopata priminė, jog neseniai ir Lietuvoje bandyta imituoti teroristinį aktą, kai buvo pagrasinta, jog po „Swedbank“ pastatu Vilniuje stovi automobilis su sprogmenimis.
„Tokie ir panašūs formalumai, neatmestina, gali paskatinti realius veiksmus.
Būtent todėl informacija apie A. Breiviko kontaktus Lietuvoje yra ypač „įdomi“, - sakė mokslininkas.
Svarbiausia problema – teroristinio akto priežastys
Pasiteiravus, kodėl kai JAV kaskart siautėja šauliai mokyklose ar prekybos centruose, pasaulis beveik nekreipia dėmesio, tačiau Norvegijos įvykiai visus sukrėtė, R. Lopata aiškino, kad JAV panašaus tipo nužudymų laiko ne teroristiniais, bet kriminaliniais nusikaltimais.
„Norvegijoje tai iš tiesų išskirtinis atvejis.
Lyginant su Vakaruose atsitikusiais panašiais atvejais, galima prisiminti nebent kai 1995 m. Oklahomoje (JAV) buvo susprogdintas Federalinės institucijos pastatas, žuvo irgi nemažai žmonių.
Ir aktas buvo atliktas dviejų asmenų, ne grupuotės.
Kiekvienas teroristinis aktas yra sukrečiantis.
Beje, šiuo psichologiniu efektu ir „remiasi" teroristinių aktų vykdytojai, siekdami patraukti dėmesį ir sukelti baimės atmosferą“, - teigė R. Lopata.
Pasak politologo, A. Breiviko paskelbtas manifestas leistų daryti išvadas apie teroro akto priežastis, tokias kaip nacionalizmas, rasinė neapykanta, antiglobalizmas, fanatizmas – jos yra priskiriamos ir kitiems panašaus pobūdžio aktams.
„Net Norvegijos analitikams šiandien sunku atsakyti į šį klausimą, visi laukia platesnės informacijos, tiek iš policijos, tiek iš teismo proceso, galų gale, žurnalistinio tyrimo.
Bet versija, kurios pagrindas būtų socialpsichologija ar froidizmas, yra aktyviai diskutuojama“, - svarstė mokslininkas.
„Didžiausia problema dabar yra tiksliai ir aiškiai išsiaiškinti šio teroristinio akto priežastis“, - pridūrė R. Lopata.
Net Hamletas neišsprendė klausimo, kaip būti globalizacijoje
Dalis skaitytojų susidomėjo globalizacijos įtaka įvairių fundamentalistinių idėjų sklaidai.
R. Lopata taip pat neneigia, kad globalizacija, kaip reiškinys, yra viena priežasčių tokiems judėjimams – to neslepia nei judėjimų atstovai, nei analitikai.
„Globalizacija yra prieštaringas reiškinys – sena tiesa.
Tačiau klausimas, kaip jame iš tikrųjų reikia būti?
Net Hamletas to klausimo neišsprendė“, - sakė politologas.
Tačiau, pasak R. Lopatos, Norvegijoje, skirtingai nei Prancūzijoje, Vokietijoje ar Didžiojoje Britanijoje, politikai akcentuoja, esą A. Breiviko atliktas aktas nepakeis Norvegijos kurso į multikultūrinę visuomenę.
„Ir susirinkusi šimta tūkstantinė minia Norvegijoje pagerbti tylos minute žuvusiųjų kartu išreiškia paramą tokiam politiniam kursui“, - reziumavo mokslininkas.
Ir Lietuvoje patologijos jau ne atskiri atvejai, o ištisas procesas
R. Lopata, be kita ko, pripažino, kad kraupūs nusikaltimai Lietuvoje taip pat yra „visai neblogas fonas teroristinėms paskatoms“.
Politologo teigimu, jeigu teroro aktas įvyktų Lietuvoje, jo priežasčių ieškotume dabartinėse nacijos patologijose, kurios lemia, kad bendramokslės išmėsinėja merginą, patėvis užmuša kelerių meturkų posūnį arba tėvas sutraiško savo kūdikio galą į šaligatvį.
„Labai keistai atrodo lietuvių masinis verksmas dėl įvykių Norvegijoje.
Žinoma, tai baisu, tai siaubinga, bet kai pasižiūri į Lietuvą, kas vyksta čia – kaip tai gali nejaudinti žmonių?
Kai tėvas sutraiško savo vaiko (2,5 mėn.) galvutę į šaligatvį, kai patėvis užmuša kelerių metukų posūnį, kai dvi merginos išmėsinėja savo bendraamžę.
Abejingumas, tyla – gal ji liudija, kad Lietuvą valdo breivikai?
Žinau, kad jūs neatsakysite dėl Norvegijos – atsakymą į tą klausimą turi rasti norvegai.
Jie, manau, ir išsiaiškins, kalbėsis apie tai, skirtingai nuo Lietuvos, kuri bėga nuo savo problemų“, - tokį klausimą politologui uždavė skaitytoja Rūta.
„Neanalizuosiu plačiau jūsų minėtų kraupių atvejų Lietuvoje priežasčių, tačiau neabejotinai tie atvejai yra visai neblogas fonas teroristinėms paskatoms.
Pasižiūrėjus teoriškai, jei įvyktų teroro aktas, jo priežasčių ieškotume ir dabartinės nacijos patologijose.
Siaubingiausia tai, kad patologijos jau yra ne paskiri atvejai, o ištisas procesas“, - sakė R. Lopata.
Lietuvos bankai antrąjį šių metų ketvirtį išdavė mažiau paskolų, tačiau pirmą kartą nuo krizės pradžios ūgtelėjo būsto paskolų portfelis.
Lietuvos banko duomenimis, suteiktos paskolos sumažėjo 778,5 mln. Lt arba 1,3 proc. iki 56,9 mlrd. Lt.
Bet privačių įmonių paskolų portfelis per ketvirtį ūgtelėjo 1 proc., o bankų kreditavimo įsipareigojimai joms padidėjo 16 proc.
Taip pat pirmą kartą per daugiau nei dvejus su puse metų būsto paskolų antrąjį ketvirtį išduota 31,7 mln. Lt daugiau.
Šis portfelis šiuo metu sudaro 19,79 mlrd. Lt.
„Būsto paskolų segmentas rodo augimą.
Matyt, tai yra natūralu, ekonomika ir žmonių lūkesčiai atsigauna ir žmonės pradeda investuoti į būstą, manau, kad augimas turėtų būti tvarus.
Taip pat mes nenorime ir prižiūrėsime, kad nebūtų staigaus augimo, kuris galėtų reikšti naują nekilnojamojo turto burbulą“, - antradienio spaudos konferencijoje kalbėjo Lietuvos banko valdybos pirmininkas Vitas Vasiliauskas.
Nuo spalio turėtų įsigalioti atsakingo skolinimo nuostatos, kuriose numatyta, kad būsto paskola negali sudaryti daugiau nei 85 proc. turto vertės.
Klientų informavimo sistema apie paskolų sąlygas įsigalios nuo vasario, nes tam turi pasiruošti bankų informacinės sistemos.
Anot jo, šiemet komerciniai bankai prognozuoja 4-5 proc. augimą.
Uždirbo panašiai kaip ir per bumą
Lietuvos banko duomenimis, pirmąjį pusmetį komerciniai šalies bankai uždirbo 513,5 mln. Lt pelno, o pernai tuo pačiu laikotarpiu patyrė 408,1 mln. Lt nuostolių.
„Pirmojo pusmečio pelnas nedaug mažesnis nei tas, kurį bankai uždirbdavo ekonomikos pakilimo laikotarpiu 2007-2008 m.”, – sakė V. Vasiliauskas.
Pelną didino mažėjantys atidėjiniai blogoms paskoloms – vis daugiau neveiksniomis laikytų paskolų pradedamos grąžinti, taip pat bankai gavo daugiau grynųjų palūkanų pajamų.
Pavyzdžiui, šių metų pirmąjį pusmetį iš palūkanų bankai uždirbo 712 mln. Lt arba 204 mln. Lt daugiau nei pernai tuo pačiu metu.
„Labiausiai pelno iš palūkanų augimą lėmė mažėjusios pačių bankų išlaidos palūkanoms, kurias jie moka už indėlius ir kitus pinigų išteklius.
Tačiau erdvės pigti pačių bankų finansavimo šaltiniams nebėra daug“, – tvirtino V. Vasiliauskas.
Antrąjį šių metų pusmetį bankuose buvo padėta 44,8 mlrd. Lt indėlių.
Ypač sparčiai augo gyventojų santaupos.
Liepos 1-ąją jos sudarė 26,12 mlrd. Lt.
Liepos 1 d. visų Lietuvoje veikiančių bankų turtas sudarė 81,4 mlrd. Lt.
Per antrąjį šių metų ketvirtį jis padidėjo 1,9 proc. - 1,5 mlrd. Lt.
Labiausiai tai lėmė augusios bankų lėšos kituose bankuose.
Buvusį savo verslo partnerį Valdą Bruzgį „aferistu“ ir „aferiūga“ išvadinusi dainininkė Daina Bilevičiūtė sulaukė naujų nemalonumų – verslininkas atlikėjai iškėlė bylą ir reikalauja, kad ji ne tik viešai paneigtų savo žodžius ir atsiprašytų, bet ir prašo priteisti 25 tūkst. Lt neturtinės žalos atlyginimą.
D. Bilevičiūtei iškeltą bylą trečiadienį pradėjo nagrinėti Vilniaus miesto 2 apylinkės teismo teisėja Ieva Gavelytė-Kalytienė.
Nemalonumų dainininkė sulaukė po savo viešų pasisakymų žiniasklaidai, kai pasakodama apie žlugusį kaimo turizmo projektą Varėnos rajone ji dėl visų bėdų kaltindavo būtent V. Bruzgį.
Viešai jį „nuosavu aferiūga“ D. Bilevičiūtė buvo išvadinusi ir po vieno teismo posėdžio, kuriame buvo nagrinėjama jai iškelta baudžiamoji byla dėl sukčiavimo.
D. Bilevičiūtė nesijaučia kalta ir tikina, kad kalbėjo tiesą, o tai esą galės patvirtinti net 21 liudytojas, susidūręs su V. Bruzgiu.
Tuo tarpu jos advokatas Vaidotas Sviderskis teisme pareiškė, kad verslininkas dar prieš porą metų buvo pripažintas kaltu dėl aplaidaus apskaitos tvarkymo ir prašė teisėjos prie bylos prijungti baudžiamąjį įsakymą bei iš Vidaus reikalų ministerijos (VRM) Informatikos departamento išreikalauti medžiagą apie visus V. Bruzgio atžvilgiu esą pradėtus ikiteisminius tyrimus.
Į teismo posėdį V. Bruzgys neatvyko, tačiau jo teises atstovaujanti advokatė Svetlana Naidenko tikino, kad šią bylą yra įmanoma baigti taikos sutartimi.
„Aš iš esmės pritariu, kad klysti žmogiška, o atleisti dieviška, todėl iš mūsų pusės nematau jokios problemos dėl susitaikymo“, – sakė V. Bruzgio advokatė.
„Aš jam jau atleidau, Dievas – taip pat, jeigu aš blondinė, tai dar ne iki tokio lygio, man irgi pinigų reikia“, – D. Bilevičiūtė pareiškė, kad nė neketina taikytis ir verslininko neatsiprašys.
Tiesa, vėliau paklausta, ką darys, jeigu teisme bylą pralaimės ir bus priversta viešai V. Bruzgio atsiprašyti, atlikėja pareiškė: „Jis labai geras žmogus“.
D. Bilevičiūtei iškelta byla dėl duomenų pripažinimo neatitinkančiais tikrovės toliau bus nagrinėjama spalio viduryje, tuo tarpu po savaitės atlikėjai teks vykti į bylą dėl galimo sukčiavimo.
Švietimo ir mokslo ministras Gintaras Steponavičius pasisako už tai, kad vyresnio amžiaus mokytojai turėtų užleisti vietą jaunesniems bei tvirtina, kad į mokyklas stengiamasi pritraukti motyvuotus, norinčius ir galinčius dirbti mokytojais žmones.
Tai G. Steponavičius kalbėjo trečiadienį viešėdamas DELFI interneto konferencijoje.
Ar 70-ties metų pedagogė turėtų dirbti, kai netrūksta jaunų pedagogų, ministro teiravosi vienas DELFI skaitytojas.
„Laikausi nuostatos, kad vyresnio amžiaus mokytojai turėtų užleisti vietą jaunesniems.
Ir tas procesas palaipsniui, nors ir per lėtai, vyksta.
Daug priklauso ir nuo pačių pensinio amžiaus mokytojų valios ir supratimo.
O Darbo kodeksas yra nelankstus“, - sakė G. Steponavičius.
Pasak G. Steponavičiaus, į mokyklas siekiama pritraukti motyvuotus, norinčius ir galinčius dirbti mokytojais žmones.
Todėl jau antri metai stojant į pedagogines studijas laikomas motyvacinis testas, daugiau dėmesio skiriama praktikai, geriausiems mokamos tikslinės stipendijos.
Ministras aiškino, kad ministerija pagaliau sustabdė diplomų kepimo konvejerį.
Pavyzdžiui, šiais metais valstybė finansuos mažiau nei 800 pedagoginės pakraipos studijų vietų.
Tuo metu 2008 m. tokių vietų buvo net keli tūkstančiai.
G. Steponavičius pasidžiaugė projektu „Renkuosi mokytis!“, kurio metu jauni gabūs žmonės pritraukiami į mokyklas.
Ne mažiau prasminga baigti profesinę
DELFI skaitytojus domino vadovėlių ir pratybų sąsiuvinių pirkimo klausimas.
G. Steponavičiaus teigimu, vadovėliai yra nemokami – jiems pirkti valstybė skiria lėšas per mokinio krepšelį.
„Jei klausiate apie pratybų sąsiuvinius, nemanau, kad visais atvejais reikalavimas įsigyti juos yra būtinas.
Kartu sutinku, kad daugiau ugdymo medžiagos turi būti perkelta į elektroninę erdvę.
Ta linkme ir judame.
Pavyzdžiui, šiais metais Lietuvių literatūros chrestomatija 11-okams bus prieinama ir el. terpėje“, - sakė G. Steponavičius.
DELFI skaitytojas Raimundas išreiškė mintį, kad mokėti už mokslą - tai tas pat, kas mokėti už orą.
Raimundo manymu, mokslas - prigimtinė teisė šiame XXI a.
Ministras atkreipė dėmesį, kad Lietuvoje yra užtikrintas nemokamas bendrasis išsilavinimas.
Tačiau, sako jis, apie tolesnes studijas, kaip apie nemokamą gėrį visiems, kalbėti negalime.
„Mums rūpi, kad būtų kuo daugiau išsilavinusių žmonių, bet kiekvienas turi siekti išsilavinimo pagal savo gebėjimus ir lygį.
Ne mažiau prasmingas išsilavinimas yra baigti profesinę mokyklą ir dirbti savo mėgstamą darbą nei mokesčių mokėtojų lėšomis ir mados padiktuotam siekti aukštojo mokslo diplomo vien tam, kad turėtų tą patvirtinantį dokumentą“, - kalbėjo G. Steponavičius.
G. Steponavičius aiškino, kad pagrindinis dėmesys kreipiamas į pagalbą mokykloms ir į partneriškus, o ne hierarchinius, santykius.
Pasak jo, atsisakyta iš senų laikų gyvavusios ydingos praktikos, kuomet švietimo priežiūra buvo labai biurokratizuota ir grindžiama baimės ir bausmės praktika.
Dėl to vietoj apskrityse buvusių daugiau kaip 80 mokyklas prižiūrinčių pareigūnų liko dirbti maždaug 30.
Likus šiek tiek daugiau kaip metams iki Seimo rinkimų ima ryškėti pirmieji partijų bandymai pagerinti savo veidą, stengiantis prisivilioti populiarių visuomenėje žmonių.
Ir šie prabyla apie ketinimus sukti į politiką.
Ar tai reiškia, kad valstybės pertvarkymo kelias visuomenės rankomis bus paliktas ir vėl nuošalėje?
Bet juk net pati geriausia valdžia be visuomenės kontrolės išsigimsta.
Puikiai suprantu, kad iškėlęs klausimą, kas gali išjudinti Lietuvą - visuomenė ar partijos - galiu visų pirma gauti tokius atsakymus, kurie nieko bendro su dviem pasiūlytomis alternatyvomis neturi.
Dalis Lietuvos į šitą klausimą atsakytų, kad niekas nebegali Lietuvos prikelti, jau nekalbant apie partijas.
O visuomenė yra silpna, nesusitelkusi.
Kita dalis pareikštų, jog Lietuvą išjudinti gali tik populiariausia šiandien Lietuvoje politikė prezidentė Dalia Grybauskaitė ir pareikalautų jai suteikti daugiau galių.
Labiau nusivylę pasiūlytų išvaikyti Seimą.
Šiame straipsnyje nenagrinėsiu klausimo, susijusio su didesnėmis šalies vadovo galiomis, nei įtvirtintos Konstitucijos.
Prezidentė D. Grybauskaitė visu savo elgesiu aiškiai rodo, kad ir turėdama tas galias ji yra ne tik pati populiariausia, bet ir viena įtakingiausių politikių Lietuvoje.
Net ir Seimas, nors kartais ir murmėdamas, viena po kitos priima jos siūlomas įstatymų pataisas.
Valdžia nesupranta, kad jeigu nebus imtasi Lietuvoje žingsnių įgalinant visuomenę, skatinant žmones aktyviau dalyvauti valstybės gyvenime, tai vienintelis bendras jausmas, kuris gali gimti, yra neapykanta valdžiai, nesiaiškinant, kas buvo geras ar blogas.
Šis jausmas labai stipriai skirtųsi nuo Sąjūdžio kelio.
Valstybėje yra būtina palaikyti pusiausvyrą tarp skirtingų valdžių.
Ir geriausia, kai nė viena iš jų neišsišoka aukščiau kitos, o viena kitą kontroliuoja.
Bet aišku yra viena: jeigu prezidento institucijai būtų suteikta daugiau galių, kai Seimas ir politinės partijos yra reitingų apačioje bei visuomenė silpna, valstybės laivas labai stipriai pakryptų į šoną.
Kita vertus, reikėtų atskirai nagrinėti konkrečias politinio gyvenimo sritis Lietuvoje, kur tų galių vienur prezidentei, o kitur kitoms valdžios institucijoms galbūt ir reikėtų suteikti.
Bet dar daugiau galių reikia Lietuvos visuomenei, nes būtent iš to žmonių bejėgiškumo ir kyla nusivylimas savo valstybe, noras iš čia emigruoti, sustiprintas ekonominės socialinės šalies būklės.
Girdžiu jau kai kurių politikų žodžius: ,,Tai, kas jums, visuomenininkai, trukdo veikti.
Kurkite organizacijas ir pirmyn.
Lietuva pagal visuomenės aktyvumą velkasi kažkur dugne, lyginant su kitomis Europos Sąjungos valstybėmis.
Mes tik palaikysime tokią veiklą, žinoma, jeigu ji nesiims atstovauti tam tikrų finansinių grupių ar kitų partijų interesų“.
Politikai, ypač susibūrę į partijas, gerai žino, kaip greitai finansinės grupės randa kelią link tų, kam šviečia arba valdžia, arba jos kritikų tvirta kėdė.
Bet teisinėje demokratinėje valstybėje (jeigu Lietuva tokia būtų) nei visuomenė, nei partijos, nei žiniasklaida neturi būti priklausomi nuo finansinių grupių interesų.
Kita vertus, negali atmesti, kad kada nors ir pažangiausi Lietuvos verslininkai (kai išsikapanos iš krizės, o gal ir anksčiau) suvoks, kad valstybėje turėtų būti remiama ir visuomeninio gėrio idėja.
Nelaukiant, kad už tai visuomenininkai, partijos atsidėkos konkrečia parama priimant įstatymus ar kitus teisės aktus, organizuojant protesto ar viešas palaikymo akcijas, kurios yra naudingos tik konkrečiam verslo žmogui.
Bet visuomeninio gėrio idėją paremti gali tik tas, kas supranta, kad pats yra visuomenės dalis.
Tautinio atgimimo išvakarėse XX a. pradžioje verslininkai, vadovaujami Petro Vileišio, atėjo į pagalbą besikuriančioms visuomeninėms organizacijoms, jas rėmė ir skatino veikti būsimos Lietuvos vardan.
Todėl Lietuvoje tada gimė ir tvirtai atsistojo ant kojų Lietuvių Mokslo draugija, Lietuvių švietimo draugija ir daugelis kitų, kurioms ėmė vadovauti to meto Lietuvos šviesuoliai.
Panašiai įvykiai klostėsi ir Sąjūdžio gimimo išvakarėse.
Ir vėl ne tik eilinių žmonių parama iš visos Lietuvos, bet ir pažangiųjų Lietuvos verslininkų indėlis sustiprino mūsų tautos kelią kuriant išsvajotą Lietuvą.
Tokia privati parama visuomeninėms organizacijoms buvo ypač svarbi todėl, kad tada dar nebuvo Lietuvos valstybės.
Tuometinė valdžia - carinė ar sovietinė - negalėjo suvokti aktyvaus visuomeninio gyvenimo poreikio būtinybės valstybėje taip, kaip tai turėtų suvokti nepriklausomos Lietuvos valdžia.
Turėtų, bet nesuvokia.
Gal bijo, kad visuomenė įgavusi galių sustabdytų tą valdžios savivalę, korupciją ir valstybės lėšų švaistymą be atsakomybės, apie ką mes girdime beveik kiekvieną dieną.
Pareikalautų skirti dėmesio pilietiškumo, tautiškumo ir patriotizmo savo krašte skatinimui, kas, žinoma, yra neišvengiama ir be didesnės pačios visuomenės atsakomybės bei platesnių galimybių dalyvauti valstybės gyvenime, nei yra ir buvo Lietuvoje iki šiol.
Nuo Sąjūdžio laikų Lietuvos visuomenė stipriai pasikeitė.
Ji tapo labiau fragmentuota pagal politines pažiūras, interesus, ekonominį gerbūvį, požiūrį į aktualiausius mūsų valstybės gyvenimo klausimus.
Todėl ir iki šiol bet kokia mintis apie platų vieningą naują Lietuvos Sąjūdį šiandien yra tik gražūs norai, kurie vis negali būti įgyvendinti.
Ir valdžia tai žino.
Ji gal tik nesupranta, kad jeigu nebus imtasi Lietuvoje žingsnių įgalinant visuomenę, skatinant žmones aktyviau dalyvauti valstybės gyvenime, tai vienintelis bendras jausmas, kuris gali gimti, yra neapykanta valdžiai, nesiaiškinant, kas buvo geras ar blogas.
Šis jausmas labai stipriai skirtųsi nuo Sąjūdžio kelio.
Taikaus ir oraus.
Kelio, kur jautėsi pagarba valstybei, tautai ir žmogui.
Tautinio atgimimo išvakarėse XX a. pradžioje verslininkai, vadovaujami Petro Vileišio, atėjo į pagalbą besikuriančioms visuomeninėms organizacijoms, jas rėmė ir skatino veikti būsimos Lietuvos vardan.
Dar nevėlu prielaidas tokiam visuomeniniam keliui sukurti, nors kai kurie viešajame valstybės gyvenime aktyviau besireiškę žmonės jau linksta ir prie partijų.
Žinoma, į kiekvieno širdį neįlįsi.
Nepaklausi, ar jie iš tikrųjų visuomeniniame gyvenime reiškėsi tik tam, kad įgautų daugiau svorio ir žinomumo visuomenėje, bet laukė pirmos palankios progos patekti į Seimą ar nusivylė galimybe ką nors visuomeniniame gyvenime pasiekti.
Jeigu vis dėlto jų apsisprendimą lemia pastaroji mintis, tai gal dar iki kitų Seimo rinkimų galėtume Lietuvoje kažką pakeisti, stiprindami visuomenės vaidmenį šalies gyvenime.
Receptų pokyčiams toli ieškoti nereikia: pakanka prisiminti Sąjūdžio Seimą, visuomeninį Lietuvos parlamentą, kuris veikė tada, kai neveikė valdžia.
Tada valdžia nedirbo laisvam žmogui ir Lietuvai, nes pati buvo sovietinė.
Dabar ji nedirba todėl, kad atskirų valdžios žmonių asmeniniai ir grupiniai interesai užtemdo kitų Lietuvos žmonių ir valstybės interesus.
Valdžios institucijos prarado sugebėjimą ir norą kontroliuoti viena kitą valstybės ir jos piliečių vardan.
Įsivyravo principas: varnas varnui akies nekirs.
Galima tik dėl vaizdo pareikšti susirūpinimą kurios nors į visuomenės akiratį pakliuvusios prastai dirbančios institucijos veikla, gal net tokios institucijos vadovui pagrūmoti, bet nemaža dalis galinčių būti svarbiomis valstybėje institucijos yra tik iškaba su imituojama veikla.
Kad kilus problemai valdžia galėtų pasakyti: ko jūs norite, turime valdžios instituciją, tegu ji ir dirba.
Ir galėtų esant reikalui panaudoti tokią popierinę instituciją, išverčiant iš kitos valdžios kėdės kokį neįtinkantį asmenį, kad galėtų ten pasodintų saviškį, užkeldami jam tuoj pat ir algą.
Kas gali visus šiuos procesus kontroliuoti, jei ne pati visuomenė?
Valstybėje, kur teisėsauga ir kitos atsakingos institucijos įtakingų politikų ir aukšto rango pareigūnų neliečia.
Tačiau dabar, kai kuri nors visuomenės grupė pareiškia nepasitenkinimą kurios nors prastai dirbančios valdžios institucijos, politiko ar valdininko veikla, iš karto gauna atsakymą: ,,Kas jūs tokie, kad jums turėtume teikti žinias apie savo darbą.
Visuomenės organizacijų yra daug.
Kodėl turime kažką aiškinti būtent jums.“
Ir viskas lieka kaip buvo arba dar geriau: netrukus išgirstame, kad koks nors artimas tam valdininkui, politikui asmuo (šeimos draugas, bičiulis, partietis) sukuria kokią nors visuomeninę organizaciją ir jai tuoj pat skiriama lėšų, taip imituojant bendrą darbą su visuomene.
Arba prie kurios nors ministerijos būna sukurta ekspertų taryba, kur tik nuo kiekvieno jos nario sąžinės ir atsakomybės priklauso, ar ši taryba tampa visuomenės įrankis valdžios institucijai kontroliuoti, ar tik ministerijos instrumentas keleto visuomenės atstovų pagalba uždengti neskaidrų valdžios institucijos darbą.
Visuomeninis parlamentas suteiktų būtent tą trūkstamą legitimumą visuomeninei veiklai Lietuvoje, kai jokia valdžios institucija negalėtų pasakyti, kad tai yra ne Jūsų reikalas.
Sąjūdžio Seimas buvo renkamas iš Sąjūdžio delegatų steigiamojo Sąjūdžio suvažiavimo metu, o šie ten buvo deleguoti Sąjūdžio grupių.
Tada dar neturėjome Lietuvos valstybės, todėl visuomenės parlamento dar negalėjome rinkti tiesioginių rinkimų metu visoje Lietuvoje.
Dabar turime savo valstybę.
Tik Lietuvos žmonės jaučiasi bejėgiai savo krašte.
Kad šis jausmas išnyktų ir būtų imtas kurti tvirtas visuomeninės veiklos pamatas, galėtume jau po metų kartu Seimo rinkimais, išrinkti ir visuomeninį Lietuvos parlamentą.
Būtent per jį galėtų būti vykdoma tolesnė visuomeninio gyvenimo plėtra Lietuvoje.
Šis parlamentas galėtų prižiūrėti mūsų šalies valdžios institucijas, įskaitant ir tas, kurios turėtų įgyvendinti teisingumą.
Apie tai, kaip galėtų funkcionuoti toks parlamentas, kviečiu diskutuoti visus, bet pridursiu, kad prielaidas jam Lietuvoje sukurti duoda ir pernelyg ribojančios įvairių sričių specialistų atėjimą į Seimą konstitucinės nuostatos, o gal ir Konstitucijos išaiškinimas.
Remiantis šiuo išaiškinimu, akademinės sferos žmonių, mokslininkų, teisininkų, ekonomistų, kitų profesijų atstovų darbas skelbiamas nesuderinamu su Seimo nario veikla.
Todėl ir turime vis prastesnį Seimą, kur dominuoja politikai, jau praradę savo ankstesnes profesijas, jauni žmonės, savo profesijos neįgiję ir į Seimą dažnai pakliuvę tik dėl to, kad tapo partijų vadovų favoritais, žmonės išėję į pensiją, kuriems darbas Seime yra ir malonumas, ir galų gale verslininkai, kurių mūsų Seime, jeigu taip tęsis ir toliau, tik daugės.
Yra patogu perrašyti turtą žmonai ar vaikams, o jeigu kitą kartą neišrinktų, pasiimti jį atgal, jau su padidėjusiu kapitalu, kuris, žinoma, išaugo tik dėlto, kad realus šios kompanijos savininkas sėdėjo Seime.
Ir visi tai žinojo.
Todėl Seimas tampa ne tik finansinių grupių, bet ir atskirų individų turtinių finansinių interesų realizavimo vieta.
Jokiu būdu ne aukščiausia valdžios institucija, kuri turėtų rūpintis valstybės reikalais.
Ne mažesnę problemą kelia ir tai, kad didelė mąstanti mūsų visuomenės dalis yra atskirta nuo valstybės gyvenimo.
Nematydama galimybės pasireikšti visuomeninėje veikloje, ji turi rūpintis tik savimi arba ir vėl, kaip senais laikais, draugų rate, virtuvėje piktintis blogais valdžios veiksmais.
Žinoma, jiems lieka dar galimybė eiti į partijas ir Seimą, rizikuojant - kol niekas partiniame Lietuvos gyvenime nepasikeitė - patekti į to gyvenimo mėsmalę ir tapti tais pačiais drakonais, kuriuos ką tik kritikavo.
Juk mūsų partijose yra ne mažiau bėdų nei kitose valstybės gyvenimo sferose, bet šias bėdas įveikus, ir partijos galėtų prisidėti prie bendrų pastangų išjudinti Lietuvą.
O tai daryti reikia, jei nenorime tolesnio valstybės nykimo.
Vilniaus merui Artūrui Zuokui šarvuotį leidusi išsinuomoti Krašto apsaugos ministerijos vadovybė ėmė griežti dantį – jai užkliuvo dėmesys, kurio šis politikas nusipelnė demonstratyviai sutraiškęs miesto centre stovintį automobilį „Mercedes”.
Filmuoti vaizdai, kai šarvuočiu važiuojantis Vilniaus meras Gedimino prospekte traiško ne vietoje paliktą prabangų automobilį, apskriejo visą pasaulį.
Šia akcija A.Zuokas skelbė karą įžūliems kelių eismo taisyklių pažeidėjams, bet užsitraukė Krašto apsaugos ministerijos vadovybės nemalonę.
Pasauliui dar aptarinėjant Vilniaus mero pasirinktą netradicinį kovos su kelių chuliganais būdą, ministerijos vadovybė ėmė gailėtis išnuomojusi šarvuotį.
„Apmaudu, jog buvome netiksliai informuoti ir krašto apsaugos sistemos institucijai priklausanti technika buvo panaudota politinei reklamai”, – išvydusi, kaip plačiai išgarsėjo A.Zuokas, tokį raštą išplatino krašto apsaugos viceministrė Indrė Pociūtė-Levickienė.
Vilniaus vadovas, į kurį įsmigo pikti ministerijos pareigūnų žvilgsniai, neabejoja, kad burnojama iš pavydo: „Teks šį dokumentą įsirėminti kaip oficialų politinio pavydo patvirtinimą.”
Vis dėlto ginčo, užvirusio dėl šarvuočio, sostinės vadovas neketina nuleisti juokais.
A.Zuokas jau kalbėjosi su kai kurių Seimo frakcijų lyderiais ir sieks, kad ministerijos atstovų veiksmai būtų įvertinti politiškai.
„Be paprasčiausio buitinio pavydo, kuris veržiasi iš ministerijos vadovų, šioje istorijoje yra ir visuomenei labai pavojingas aspektas.
Krašto apsaugos ministerija neturi nei pareigos, nei teisės vertinti, kas yra politinė reklama.
Kuriamas labai negeras precedentas, kai kariškiai pradeda kištis į tokius dalykus ir daryti įtaką demokratijos supratimui Lietuvoje.
Jeigu šiandien aiškinama, kokia reklama galima, rytoj galbūt bus bandoma reguliuoti kitus dalykus.
Galbūt net į gatvę bus išvestas vienas kitas kariškių būrys.
Nemanau, kad kariškiai gali tuo užsiimti.
Tai nepriimtina demokratinei vakarietiškai visuomenei”, – „Lietuvos rytui” kalbėjo Vilniaus vadovas.
A.Zuoko tvirtinimu, šalies įstatymai labai aiškiai apibrėžia, kas yra politinė reklama.
Miesto meras neabejoja, kad akcijos sumanytojai įstatymų nepažeidė: „O jeigu būtų kokių pažeidimų, juos turėtų nustatyti kitos institucijos, tik ne Krašto apsaugos ministerija.
Manau, tokį vertinimą pateikusi viceministrė galėjo viršyti įgaliojimus.”
A.Zuokas taip pat stebėjosi, kad Karo muziejui priklausantis šarvuotis buvo nuomojamas daugybę kartų įvairiems tikslams, tačiau ministerijos vadovams tai užkliuvo tik dabar.
Tokia reakcija jam pasirodė visiškai nesuprantama ir nepateisinama.
„Sumokėjęs kelis tūkstančius litų už šarvuočio nuomą Vilnius, o kartu ir visa Lietuva, gavo milžiniškos naudos.
Pasaulis savaitę aptarinėjo automobilių statymo problemas minėdamas mūsų šalies sostinės vardą, buvo rodomi Lietuvos ir Vilniaus vaizdai.
Apie mus kalbėjo didžiausių televizijos kanalų garsiausi apžvalgininkai, o mūsų sostinė netgi buvo lyginama su Niujorku”, – dėstė Vilniaus vadovas.
Reportažuose skambėdavo ir A.Zuoko pavardė.
„Bet argi tai blogai?
Užuot pasidžiaugę gauta nauda, kai kurie politikai vis dar niekaip negali peržengti savo nevisavertiškumo kompleksų.
Matyt, labai užsigavo, kad buvo rodomi ne jie, o A.Zuokas.
Visa tai labai tradiciškai lietuviška”, – rėžė sostinės galva.
Krašto apsaugos ministrė Rasa Juknevičienė pripažino, jog domėjosi šarvuočio nuomos aplinkybėmis, bet plačiau to aptarinėti nepanoro.
Tuo tarpu viceministrė I.Pociūtė-Levickienė „Lietuvos rytui” pareiškė neatsisakanti anksčiau pareikšto apgailestavimo, kad šarvuotis buvo panaudotas politinei reklamai: „Aš manau, kad įgaliojimų neviršijau.
Esu politikė, todėl turiu teisę vertinti viešųjų ryšių akciją, kurioje reiškėsi ir politikas A.Zuokas.”
Bet viceministrė negalėjo atsakyti, kaip visuomenei galėjo pakenkti mero dalyvavimas akcijoje ir kokia ministerijos reakcija būtų buvusi, jei šarvuotyje būtų važiavęs, pavyzdžiui, premjeras Andrius Kubilius.
Pareigūnė tik patikino, jog ministerija ir kariuomenė nedalyvaus A.Zuoko viešųjų ryšių akcijose: „Tai nepriimtina mūsų visiems principams.
Mes apgailestaujame, kad išnuomodami šarvuotį nepasigilinome, kas tie vadinamieji aktoriai, kurie dalyvaus akcijoje.”
Pagal susitarimą su bendrove „Baltijos filmų paslaugos” ir viešąja įstaiga Jono Meko fondu Karo muziejaus šarvuotis BTR 60PB turėjo būti panaudotas Švedijos televizijos TV6 epizodui apie netradicinę kovą su neleistinose vietose statomais automobiliais.
Psichinis ligonis.
Tokio komentaro sulaukė „re-styling.lt“ įmonės vadovas Vladislovas Noreiko, kai į gatvę išvairavo veidrodinę „Corvette“.
Tačiau piktą repliką nustelbė praeivių ir prabangių automobilių vairuotojų susižavėjimo šūksniai.
Į Lietuvą automobilių spalvos keitimą ir gražinimą specialia plėvele atnešusios įmonės vadovas nori tik vieno – kad smalsuoliai nustotų čiupinėti ir krapštyti nuo automobilio blizgią plėvelę.
Įmonė jau porą metų teikia iki tol neįprasta buvusią automobilių puošybos paslaugą – keičia automobilių ar jų dalių spalvą specialia plėvele.
Ši paslauga kur kas seniau savo klientus atrado kaimyninėje Latvijoje.
Šioje šalyje, pasak V. Noreikos, žmonės kur kas daugiau dėmesio teikia savo automobiliams ir jų išvaizdai nei lietuviai.
Šiuos žodžius patvirtina ir statistika.
Jei Lietuvoje per savaitę „re-styling.lt“ meistrai apklijuoja du ar tris automobilius, Latvijoje jų kolegos taip papuošia dvigubai daugiau mašinų.
Išskirtiniu automobiliu Lietuvos keliuose virtusi „Corvette“ sukėlė sumaištį ne tik tarp ją pamačiusių smalsuolių, prabangius automobilius vairuojančių galimų klientų, bet ir konkurentų.
Pastariesiems ypač svarbu tapo sužinoti tai, kas tapo firmine „re-styling.lt“ paslaptimi, – veidrodinės plėvelės, kuri net neskirta automobiliams apklijuoti, gamintoją.
„Šitos plėvelės gamintojas deklaruoja, kad ji skirta tik lygiems paviršiams.
Mes sugebėjome ja padengti automobilį.
Kol kas ji nekelia jokių problemų, kol smalsuoliai nebando nuo kokio kampo nukrapštyti nagais, nenupirštuoja.
Buvo kartą ir sparną perbrėžę“, – pasakojo V. Noreiko.
Atrasti geriausiai automobiliams apklijuoti tinkamą produktą „re-styling.lt“ specialistams prireikė dvejų metų, per kuriuos buvo atliktas ne vienas bandymas.
„Būna, kad skambina ir supranti, kad žmogui reikia tik sužinoti plėvelės pavadinimą.
Matyt, konkurentai.
Kai nepasakai, tiesiog numeta ragelį, ir viskas“, – juokėsi V. Noreiko.
Tačiau paslapties saugojimas ir įdirbis iškart davė rezultatų.
Konkurentų Lietuvoje neturintį automobilį dažnai prisiveja ir apžiūrėjimui sustabdo prabangių mašinų vairuotojai.
Ne vienas jų domisi, ar savo prabangius ratus galėtų paversti veidrodiniais.
„Sulaukiu įvairių vertinimų.
Dažniausiai susižavėjimo.
Tačiau kažkas išvadino ir psichiniu ligoniu“, – juokėsi V. Noreiko.
Tačiau chromu tviskanti automobilio išvaizda įkandama ne visiems.
Tokia paslauga kainuoja nuo 10 tūkst. litų ir daugiau, priklausomai nuo automobilio dydžio.
„Pirmą kartą apklijuoti automobilį su draugu pabandėme prieš trejus metus.
Tada iš 20 kvadratinių metrų plėvelės teko išmesti 15 kv. metrų.
Supratę, kad taip nieko nebus, išvažiavome į kursus Latvijoje.
Tačiau net po sertifikato, kad sugebame apklijuoti plėvele automobilius, gavimo dar teko daug dirbti, kol sugebėjome viską atlikti kokybiškai“, – tikino vyras.
Kliento norimos spalvos plėvele apklijuotas automobilis ar jo dalys kokybiškai atrodo nuo penkerių iki septynerių metų.
Maždaug tokiam laikotarpiui garantiją savo gaminiams suteikia plėvelių gamintojai.
„Apklijuoti vidutinio dydžio automobilį įprastų spalvų plėvelėmis kainuoja apie pustrečio tūkstančio litų.
Tačiau jei kalbama apie matines, blizgias ar kitas neįprastas plėveles, kainų ribos nėra“, – kalbėjo V. Noreiko.
Kaina priklauso ir nuo kliento įgeidžių.
„re-styling.lt“ meistrai apklijuodami automobilį paprastai nuardo dalį jo apdailos.
Tačiau retkarčiais pasitaiko klientų, kurie draudžia net atsukti varžtą.
Todėl tenka dirbti sudėtingesnėmis sąlygomis nei įprastai, o tai užtrunka kur kas ilgiau ir kainuoja brangiau.
Dar vienas kainos kriterijus – automobilio dydis.
Jei nedidelei mašinai užtenka 20 kvadratinių metrų plėvelės, tai visureigiui „Porsche Cayenne“ gali reikėti ir 36 kvadratinių metrų.
V. Noreiko manymu, pastaruoju metu Lietuvoje automobilių puošyba kultūringėja, tačiau vis vien pasitaiko keistų sprendimų ar prašymų.
„Mažėja stalų ant bagažinių ir sniegui stumdyti skirtų bamperių.
Tai džiugina.
Tačiau mes sulaukiame ir keistų prašymų.
Tarkime, vieno automobilio savininką, kuris norėjo mašiną apklijuoti žydros spalvos plėvele, įkalbėjome pasirinkti oranžinę.
Taip pat prajuokina žmonės, kurie klausia, ar galime apklijuoti lietus ratlankius, ar per plėvelę nesimato rūdžių“, – juokėsi vyras.
Lietuvos karinių oro pajėgų (KOP) vadas generolas majoras Edvardas Mažeikis sako, jog antradienį šalia Šiaulių sudužus vienam iš dviejų turimų lengvųjų atakos lėktuvų "L-39", kils didelių sunkumų, kaip toliau vykdyti iškeltas užduotis.
"Su vienu lėktuvu vykdyti tas užduotis, kurias iki šiol vykdėme su "L-39", bus tikrai problematiška.
O darėme mes tikrai daug su tuo lėktuvu.
Su visomis čia esančiomis šalimis skraidydavome treniruočių skrydžius.
Tai buvo labai svarbi pasirengimo dalis tam, kad mes galėtume priimti šią oro policijos misiją Lietuvoje.
Dabar, aišku, tas klausimas iškils labai aštriai", - "Lietuvos ryto" televizijai sakė sakė E.Mažeikis.
"Aš to nevertinčiau kaip krizinės situacijos, bet tai mums sukels nemažų problemų, turėsime nemažą galvosopį, kaip įvykdyti tas užduotis, kurios mums yra keliamos", - antradienį įrašytame interviu teigė generolas.
Pasak jo, yra keli pasirinkimai norint užpildyti atsiradusią spragą.
Viena iš jų - nuomotis analogišką sudužusiam lėktuvą kaip tai daro Estijos KOP.
Kita iš galimų išeičių, anot karininko, yra svarstyti apie modernesnės "L-39" versijos - "L-159" įsigijimą.
"Ji, mano supratimu, yra pakankamai reali, kadangi lėktuvai tikrai nėra brangūs, aptarnavimas irgi mums būtų pakeliamas.
Kaina yra komercinės derybos.
Lėktuvai dažnai gali kainuoti simbolinę kainą žinant, kad paskui biznis yra daromas iš kitų dalykų, aptarnavimo, priežiūros", - kalbėjo generolas.
Pasak jo, Lietuvos KOP tiktų lėktuvas, "kuris nekainuoja labai brangiai, tačiau garantuoja visų užduočių vykdymą".
Pasak E.Mažeikio, vienas "L-159" galėtų kainuoti apie 10 mln. dolerių (apie 23,8 mln. litų).
"Tai galėtų būti ir 10, ir 12 lėktuvų.
Tokio kiekio tikriausiai ir pakaktų, reikalui esant, net ir minimaliai vykdyti oro policijos užduotis", - svarstė KOP vadas ir kartu pabrėžė, jog kariškiai yra tik patariantys specialistai, o sprendimus dėl įsigijimų priima politikai.
Tačiau jis pažymėjo, jog su finansavimo trūkumu susiduriančiai krašto apsaugos sistemai tokia suma yra "nemaži pinigai".
"Tai yra labai reliatyvūs dalykai.
Kai kalbame apie tokias pinigų sumas ir sakome, kad tai nedidelės pinigų sumos, kai kam atrodo, kad šie du žmonės televizijos studijoje yra išvis nušokę kažkur.
(...) Pasižiūrėjus į krašto apsaugos pinigus, tai yra nemaži pinigai.
Tai yra kaip su trumpa antklode - kai užtempi ant bambos, kojos nuogos ir atvirkščiai", - kalbėjo generolas, pridūręs, jog klaidinga manyti, kad kariškiai turi "neišsemiamus" finansavimo aruodus.
Pranešimai, kad Lietuvos kariškiai domisi "L-159" įsigijimu iš Čekijos jau buvo pasirodė praeityje, pastarąjį kartą - 2009 metais.
Tačiau tuomet Krašto apsaugos ministerija iškart paneigė, kad derybos tarp Lietuvos ir Čekijos dėl tokio sandorio vyksta.
Diskusijos apie situaciją Karinėse oro pajėgose kilo po to, kai antradienio rytą per reguliarią treniruotę už maždaug šešių kilometrų nuo Aviacijos bazės susidūrė lietuvių pilotuojamas "L-39" ir Šiauliuose dislokuotas NATO oro policijos misiją Baltijos šalyse atliekantis Prancūzijos naikintuvas "Mirage 2000".
Lietuvos orlaivis po kontakto ore sudužo, o jo pilotai sėkmingai katapultavosi ir nenukentėję nusileido.
Prancūzų naikintuvas su pažeistu stabilizatoriumi nusileido KOP bazėje.
Dėl incidento krašto apsaugos ministrės įsakymu buvo pradėtas tarnybinis tyrimas.
Tyrimą pradėjo ir Karo policija.
Lietuvos KOP iki šiol naudojosi dviem 1998 metais iš Čekijoje įsigytais "L-39ZA Albatros" orlaiviais, kurie 2007 metais buvo kapitališkai suremontuoti.
Teatro režisieriaus Oskaro Koršunovo ir buvusios televizijos laidų vedėjos, o dabar Vilniaus dailės akademijos studentės Agnės Jagelavičiūtės santykius ištiko krizė.
Pasak KLUBAS.lt šaltinių, paskutiniu lašu, perpildžiusiu A.Jagelavičiūtės kantrybės taurę, tapo pernelyg intymus O.Koršunovo ir Justės Arlauskaitės-Jazzu flirtas prieš kelias savaites Šventojoje vykusiame festivalyje „Satta Outside“.
Pasak liudininku, atsipalaidavę menininkai taip artimai bendravo, jog tai būtų buvę sunku pavadinti bičiuliškais santykiais.
Oskaras Koršunovas ir Justė Arlauskaitė-Jazzu festivalyje „Satta Outside“.
Nuotr. iš facebook.com
„Agnė, sužinojusi apie Oskaro ir Justės pernelyg intymų flirtą, ypač įsižeidė.
Oskaro nuotykiai neblogai žinomi vakarėlių lankytojams, tačiau flirtas su Juste – visai kas kita, mat Agnė ir Justės yra, o gal jau buvo geros draugės“, - pasakojo KLUBAS.lt šaltinis.
Praėjusią savaitę O.Koršunovas ir A.Jagelavičiūtė rinkosi skirtingus vakarėlius – O.Koršunovas vienas užsuko į R.Arlauskienės baro „Pavos“ atidarymą, o A.Jagelavičiūtė su mama tą patį vakarą linksminosi LNK surengtame furšete.
Pirmadienį įvykusioje TV3 fiestoje ant sostinės Baltojo tilto A.Jagelavičiūtė taip pat linksminosi be O.Koršunovo, kuris dabar yra išvykęs į Italiją.
Toje pačioje fiestoje dalyvavo ir dainininkė Justė Arlauskaitė-Jazzu, tačiau jos ir A.Jagelavičiūtės keliai nesusikirto.
Dar rugpjūčio pradžioje portalui KLUBAS.lt pavyko užfiksuoti romantišką A.Jagelavičiūtės ir O.Koršunovo bučinį po žvaigždėtu rugpjūčio dangumi.
Šią po Vilniaus pramogų pasaulio užkulisius sklandančios istoriją išgirdusi Justė Arlauskaitė-Jazzu griebėsi rankomis už galvos: „Tai yra visiškas absurdas.
Su Agne ir Oskaru esame puikūs bičiuliai.
Ir nieko daugiau nevyksta.
Nieko daugiau nekomentuosiu, nes čia yra visiška nesąmonė ir ji žeidžia mus visus tris ir mūsų gražią draugystę".
Su iš Lietuvos į Italiją išvykusiu O.Koršunovu susisiekti nepavyko, o A.Jagelavičiūtė atrėžė tokių kalbų nekomentuosianti.
Šią vasarą dviženklį naujų futbolininkų skaičių įsigijęs „Sunderland“ klubas neketina sustoti.
Šį kartą treneris Steve‘as Bruce‘as ieško, kas galėtų sustiprinti jo komandos puolimą, todėl per likusias kelias dienas stratego tikslas vienas – rasti pajėgų puolėją.
Oficialiai buvo pranešta, jog pasiūlymo iš „Sunderland“ klubo sulaukė Londono „Tottenham“ ekipos puolėjas Peteris Crouchas.
Treneris S. Bruce‘as futbolininkui per savaitę siūlo uždirbti 80 tūkst. svarų sterlingų, todėl šansai, jog P. Crouchas su šiuo pasiūlymu sutiks, yra iš ties realūs.
Šiuo metu puolėjas Londone per savaitę uždirba 65 tūkst. svarų.
Nepaisant to, 30-metis futbolininkas buvo pareiškęs, jog „Spurs“ ekipos palikti nenori.
Stasys Raštikis (g. 1896 m. rugsėjo 13 d. Kuršėnuose – 1985 m. gegužės 3 d. Los Andžele, JAV) – Lietuvos kariuomenės vadas, generolas, politikas, LR krašto apsaugos ministras.
Baigęs Dūkšto pradžios mokyklą ir Zarasų progimnaziją, 1915 m. stojo savanoriu į carinę Rusijos kariuomenę.
Dalyvavo Pirmame pasauliniame kare, kovėsi Lietuvoje, Galicijoje, Rumunijoje, rusų – turkų fronte.
1917 m. baigė Tifliso (Tbilisio) karo mokyklą ir iki karo pabaigos liko Kaukazo fronte.
1918 m. pavasarį grįžo į Lietuvą, įstojo į Kauno kunigų seminariją.
Nuo 1919 m. Lietuvos kariuomenės savanoris, 5-ojo pėstininkų pulko 1-os kuopos karininkas.
Tuo metu Stasio Raštikio pulkas aktyviai dalyvavo kautynėse su lenkais ir bolševikais Zarasų, Žiežmarių, Dusetų, Vievio, Avilių rajonuose, kovojo Latvijoje ties Daugpiliu.
Kovose su rusų kariuomene du kartus buvo sunkiai sužeistas.
Po antro sužeidimo pateko rusams į nelaisvę, buvo laikomas Tulos koncentracijos stovykloje, Maskvos kalėjimuose.
1921 m. pasikeitus kaliniais, grįžo į Lietuvą ir tęsė karinę tarnybą Didžiojo Lietuvos kunigaikščio Kęstučio 5-ajame pulke.
1928 m. perkeltas į Lietuvos kariuomenės štabą, nuo 1928 m. majoras.
1929 m. birželio 29 d. vedė mokytoją Eleną Smetonaitę (prezidento A. Smetonos dukterėčia).
1929 m. baigė Lietuvos universiteto Medicinos fakulteto Veterinarijos skyrių, 1932 m. – Vokietijos kariuomenės Generalinio štabo karo akademiją.
Baigęs studijas, sparčiai kilo karjeros laiptais: 3-iojo pėstininkų pulko vado pavaduotojas ir Vytauto Didžiojo karininkų kursų lektorius, 5-ojo pėstininkų pulko vadas, 3-iosios pėstininkų divizijos štabo viršininkas, generalinio štabo valdybos viršininkas.
Nuo 1934 m. lapkričio 23 d. pulkininkas, nuo 1934 m. iki 1940 m. balandžio 22 d. Lietuvos kariuomenės vadas, divizijos generolas.
Nuo 1938 m. kovo 24 d. iki 1938 m. gruodžio 5 d. Ministro pirmininko Vlado Mirono vyriausybėje laikinai ėjo krašto apsaugos ministro pareigas.
Okupacijos metais laikinai ėjo LR Ministro pirmininko pareigas ir Raudonosios armijos 29-ajame teritoriniame šaulių korpuse atsakingas karininko pareigas.
1940 m. gruodžio mėn. išėjo į atsargą.
Matydamas, kad gali būti suimtas, 1941 m. kovo 19 d. pasitraukė į Vokietiją.
Prasidėjus Antrajam pasauliniam karui, 1941 m. birželio 23 d. iš Vokietijos grįžo į Lietuvą.
Iš pradžių dirbo Lietuvos laikinojoje vyriausybėje krašto apsaugos ministru, vėliau – Karo muziejuje.
1944 m. vasarą Raštikių šeima emigravo į Vokietiją, kurį laiką gyveno Regensburgo ir Scheinfeldo stovyklose.
1949 m. persikėlė į JAV, iki 1951 m. dirbo darbininku fabrike.
1951–1952 m. Sirakūzų universitete dėstė rusų kalbą, 1952–1955 m. pirmininkavo Amerikos Lietuvių Tarybos (ALT) ir Bendrojo Amerikos Lietuvių Fondo (BALF) skyriams, atstovavo VLIKui Europoje, tarnavo Vašingtone.
Nuo 1955 m. dėstė JAV kariuomenės aukštojoje kalbų mokykloje, nuo 1963 m. profesorius; 1968 m. išėjo į pensiją.
Mirė 1985 m. gegužės 3 d. Los Andžele, 1993 m. lapkričio 22 d. jo palaikai pervežti į Kauną ir palaidoti Petrašiūnų kapinių panteone.
Į Sibirą buvo ištremtos S. Raštikio 1, 4 ir 11 metų amžiaus jo dukterys.
Uždarytoje Ignalinos atominėje elektrinėje (IAE) kone kas mėnesį įdarbinami nauji konsultantai, kuriems žarstoma dešimtys tūkstančių litų.
Ekspertas iš Vokietijos, konsultantai iš Švedijos, teisininkai iš Anglijos - į Visaginą traukia naujų darbuotojų būriai ne tiktai iš Vilniaus, bet ir iš visos Europos, rašo „Lietuvos rytas“.
Nuo praėjusių metų lapkričio mėnesio elektrinėje dirba specialistas iš Vokietijos Karstenas Frankas.
Vokietis pristatomas kaip eksploatavimo nutraukimo projektų ekspertas arba generalinio direktoriaus patarėjas.
"Lietuvos ryto" žiniomis, per mėnesį pagal sutartį K.Frankas dirba tik dvi savaites, o už tai gauna 56 tūkstančių litų algą.
Likusį laiką jis praleidžia Vokietijoje, kur dirba kitoje bendrovėje.
Viceministras ir naujasis IAE valdybos pirmininkas Arvydas Darulis tvirtino, kad be K.Franko pagalbos išmontuoti reaktorius būtų neįmanoma.
Šis specialistas yra dirbęs Vokietijos Greifsvaldo atominėje elektrinėje ekspertu.
Tačiau ten veikė kitokio tipo – VVR reaktoriai.
RBMK tipo reaktorių, kurie yra Ignalinos AE, kol kas niekas nėra išmontavęs.
Elektrinėje neskursta, pavyzdžiui, Ž.Jurkšo patarėjai – Tomas Liukaitis, Aidas Šuopys ir Vaidas Skirmantas.
Jų mėnesio atlyginimai viršija 10 tūkstančių litų, nors nė vienas jų neturi darbo patirties energetikos įmonėse.
A.Šuopys vadovavo bendrovei „Ranga IV”, T.Liukaitis – teisininkas, o V.Skirmantas – buvęs STT Vilniaus valdybos vadovas.
„Reikia pritraukti naujų specialistų, o juos atvežti į tokį užkampį ne taip paprasta.
Todėl susidaro šiokie tokie atlyginimų skirtumai, kurie seniems darbuotojams kelia nepasitenkinimą”, – sakė Ž.Jurkšus, pats gaunantis 26,3 tūkstančio litų atlygį per mėnesį.
Lietuvos nacionalinė vyrų krepšinio rinktinė antradienio vakarą surengė pirmą treniruotę Kauno „Žalgirio“ arenoje.
Čia lietuviai Europos čempionato ketvirtfinalyje trečiadienio vakarą susigrums su didžiausią čempionato staigmeną pateikusiais Makedonijos krepšininkais.
Lietuviai tikina, kad makedonai savo žaidimu jau įrodė, kad gali nugalėti itin stiprius varžovus.
Taip pat makedonai jaus kur kas mažesnę atsakomybę, o tai bus bene didžiausias jų pranašumas.
Lietuvos rinktinės aukštaūgiai pastebi, kad kažko išskirtinio Makedonijos ekipos žaidime nėra, tačiau lengvų rungtynių lietuviai nelaukia.
„Tai rimtas varžovas – jei papuolė iki šio etapo, pralaimėjo tik kartą ir tik paskutinėmis sekundėmis, tai rodo, kad tai pajėgi komanda.
Šiaip sau čia niekas neateina, lengvų oponentų nesitikime.
Makedonai žaidžia drausmingai, o nieko ypatingo nerodo.
Bet bus sunku su jais kovoti“, - teigė Lietuvos rinktinės kapitonas Robertas Javtokas.
„Iš tikrųjų tai šio čempionato siurprizas.
Nesulaikomai žaidžia Bo McCalebbas.
Šiandien buvo peržiūra, nieko ypatingo jie nerodo, tiesiog žaidžia drausmingai, komandiškai.
Yra keli lyderiai, kurie lemiamu momentu gali vadovauti komandai“, - sakė Kšyštofas Lavrinovičius.
K. Lavrinovičius trečiadienį aikštėje susitiks su savo klubo draugu B. McCalebbu.
Lietuvos aukštaūgis paklaustas kaip jį sustabdyti juokauja, kad tai padaryti yra neįmanoma.
Čia pat K. Lavrinovičius rimtai priduria, kad lietuviai ruošis gintis specialiai prieš Makedonijos ekipos lyderį.
„Jį yra labai sunku sustabdyti – jis gali ir įmesti, ir turi galingą prasiveržimą.
Bet kažką sukursime ir reikia apsiginti (...).
Mes žaidžiame namuose.
Bet mūsų žaidėjai ir mes taktiškai pasiruošę geriau.
Kovosime ir stengsimės laimėti“, - sako K. Lavrinovičius.
Martynas Pocius pastebi, kad Makedonijos rinktinė rungtyniauja gana maža rotacija ir tai gali tapti lietuvių pranašumu.
Tačiau nuvertinti makedonų M. Pocius neketina.
„Galbūt jie neturi didelio vardo kaip krepšinio valstybė, bet į tai tikrai nereikia žiūrėti – savo žaidimu jie įrodė, kad yra labai stipri ir verta būti aštuntuke komanda.
Mes to negalime pamiršti.
Analizavome jų žaidimą ir jie įveikė labai stiprius varžovus.
Makedonai turi labai gerų žaidėjų.
Taip, galbūt jie žaidžia maža rotacija, bet tie žaidėjai, kurie žaidžia, tempia komandą ir kiekvieną dieną gali kas nors „iššauti“ ir daug bėdų pridaryti.
Taigi mes ruošiamės labai intensyviai ir į šias rungtynes žiūrime atsakingai, nes šios varžybos bus svarbiausios čempionate“, - sako M. Pocius.
Kaip vienas iš didžiausių Lietuvos rinktinės privalumų įvardijamas žaidimas namuose.
Tuo pačiu žaidėjai jaučia ir kur kas didesnę atsakomybę.
Tuo tarpu daug daugiau pasiekę nei iš jų tikėtasi makedonai jokio spaudimo nejaus.
„Psichologinė atsakomybė buvo viso čempionato metu – ji buvo, yra ir bus.
Tai yra normalu.
Jau žaidėme Kaune vienerias rungtynes, kurios mums buvo labai neblogos.
Atmosfera buvo puiki ir mes galime iš žiūrovų pasikrauti energijos.
Tai tarsi „ekstra“ žingsnis.
Bet kitą vertus, makedonai žino, kad niekas nesitikėjo, kad jie bus geriausių aštuntuke ir jiems jokio spaudimo nėra.
Be spaudimo yra daug lengviau žaisti.
Patys pamenate, mes pernai pasaulio čempionate nejautėme didelio spaudimo.
Tuomet nesijaučia psichologinės naštos.
Manau, tai makedonams labai padės.
Jei jie pralaimės jų niekas nepeiks – jie žais atsipalaidavę ir rodys savo geriausią krepšinį.
Mes turime į tai atsižvelgti, bet taip pat turime žaisti savo žaidimą dar geriau, nei iki šiol“, - sako M. Pocius.
Lietuvos ekonomika (arba Lietuvos ūkis) grindžiama kapitalistinės laisvosios rinkos principais.
2000 - 2008 m. vyravo smarkus BVP augimas.
2009 m. įvyko nuosmukis, 2010 m. ekonomika vėl ėmė kilti.
Pirmųjų ūkininkavimo pėdsakų dabartinės Lietuvos teritorijoje yra aptikę archeologai.
Paskutiniojo apledėjimo pabaigoje mezolito pradžioje prie Baltijos jūros paskui besitraukiančius šiaurėn elnius pasirodo pirmieji medžiotojai klajokliai, kurie įkurdavo savo laikinas stovyklavietes upių slėniuose, ant kalvų.
Vasarą be medžioklės verstasi ir gamtos gėrybių - riešutų, uogų, laukinių vaisių, grybų rankiojimu.
Gyventojų tankis buvo menkas.
Kasinėjimai Šventosios gyvenvietėje rodo, kad mezolito pabaigoje suklesti žvejyba tinklais, žeberklais, bučiais, lagūnų užtvaromis.
Plintant puodininkystės, gyvulininkystės ir žemdirbystės technologijoms neolite, iš esmės keičiasi gyvenimo būdas - jis tampa sėsliu, tačiau Rytinėje Lietuvoje dar ilgą laiką pagrindine ūkio šaka lieka medžioklė ir žvejyba.
Tuo metu stiprėja mainai gintaru, kailiais, vašku ir medumi.
Naudojami mediniai arklai, sėjama soros, avižos.
Žalvario amžiuje įtvirtintose gyvenvietėse aptinkama importinių žalvario dirbinių, o vėliau ir žalvario liejimo krosnelėse bei intensyvesnio žemės ūkio pėdsakų.
Prekybai naudojami Dauguvos-Dnepro, Nemuno, Baltijos pajūrio vandens keliai.
Iš geležies amžiaus aptinkama ir metalinių ūkio padargų.
Į atskirą ūkio kryptį palaipsniui išsiskiria amatai.
Lietuvos teritorijoje aptinkama Romos imperijos monetų.
Viduramžiais apie piliavietes augant miesteliams ir miestams aiškiai atsiskiria žemės ūkis ir amatininkų cechai.
Mainus natūra pakeičia prekyba, naudojant pinigus.
1495 m. Vilniuje susikūrė auksakalių, siuvėjų cechai, o XVI a. pabaigoje buvo 28 cechai.
Vilniaus žemutinėje pilyje dirbo monetų kalykla.
Nemuno baseine veikė prekinis laivynas, kurį sudarė vietinio tipo laivai - pergai ir vytinės.
Kaune veikė skerdykla, gelumbės audykla, muitinė.
LDK ūkio jungtinės respublikos su Lenkija sudėtyje pagrindą ir toliau sudarė žemės ūkis.
Valstiečių padėtis rytinėje Lietuvoje, kur prastesnės žemės buvo sunki, o Žemaitijoje vidutiniai valstiečiai valdė po 1 valaką (apie 21 ha), pasiturintys - 2-3 ir daugiau valakų.
Jie sugebėdavo ne tik sumokėti rentą už žemę, bet ir sėkmingai konkuruoti su smulkiais ir vidutiniais bajorų ūkiais.
Miestiečiai vertėsi prekyba, tačiau nepajėgė konkuruoti su bajorais, nes buvo apmokestinti dideliais muitais.
Miestų amatininkai taip pat sunkiai vertėsi.
Žemės ūkio pagrindą sudarė grūdų ūkis, šiaurės Lietuvoje išplitusi linininkystė ir gyvulininkystė.
Arimai užėmė trečdalį visų naudmenų - likę buvo ganomos pievos.
Auginti rugiai, avižos, miežiai, kviečiai, sodinamos bulvės.
Eksportas vyko į Prūsiją arba per Rygą į vakarų Europą.
Linų eksportas nuo XVIII a. pabaigos iki XIX a. vidurio išaugo nuo 2,7 tūkst. tonų iki 8,5 tūkst. t. 
Ūkiuose vyravo tradicinis trilaukis.
Dirbta žagre, medinėmis akėčiomis, dalgiu, pjautuvu, kulta spragilais.
palaipsniui atsirado arklių sukamų kuliamųjų, kultivatorių.
Kaime vyravo lažas - atidirbamoji renta, kurią vėliau keitė piniginė-natūrinė.
Vystantis kapitalizmui Vilniuje nuo XVIII a. pabaigos iki XIX a. vidurio amatininkų cechų padaugėjo nuo 38 iki 62, o Lietuvos miestų gyventojų skaičius pasiekė 171 tūkst. 
1814 m. miestuose buvo 64 įmonės, o 1858 m. jau 236.
Lietuvoje tuo metu veikė 745 malūnai, apie 600 spirito ir alaus daryklų, keliasdešimt lentpjūvių.
1854 m. Nemunu pradėjo plaukioti garlaiviai, 1836 m. baigta tiesti Peterburgo-Varšuvos plento dalis ėjusi per Lietuvą.
Eksportas viršijo importą, tačiau didelė Lietuvos ūkio uždirbtų pinigų ėjo į carinės Rusijos iždą.
1861 m.-1862 m. nutiestas Peterburgo-Varšuvos geležinkelis, 1898 m. Kaune pastatyta pirmoji elektrinė.
1891 m.-1892 m. Kaune ir Vilniuje pradėjo veikti arklių tramvajus.
XIX a. pabaigoje veikė 1462 įmonės, pramonėje dirbo 27,1 tūkst. darbininkų - 27,6 % lietuvių, 42.1 % žydų ir 15.3 % lenkų.
Samdomų darbininkų iš viso buvo 319 tūkst., iš kurių 45,7 gyveno miestuose.
Darbo diena truko 12 val., pastoviai laikėsi bedarbystė.
Per mėnesį vyras uždirbdavo 20,9 rublio, moteris - 9,2, paaugliai ir vaikai - 3,4 rub.
Dėl sunkios ūkio padėties kilo masinė emigracija - 1914 m. JAV gyveno daugiau nei 600 tūkst. lietuvių.
1913 m. Lietuvoje surašymo duomenimis buvo 451 000 arklių, 918 000 galvijų, 1 138 000 kiaulių, 1 152 000 avių, o karo pabaigoje - 1919 m. belikę - 280 000 arklių, 480 000 galvijų, 750 000 kiaulių ir 806 000 avių.
1920 m. Kaune įsikūrė 6 bankai - tarp jų Vailokaičių „Ūkio“ bankas bei M. Yčo „Prekybos ir pramonės bankas“.
Tarpukaryje Lietuvoje be 6 akciniu kapitalu paremtų bankų taip pat veikė 2 kooperatiniai ir du valstybiniai - Lietuvos bankas ir Žemės bankas.
1921 m. - 1924 m. Lietuvoje įsikūrė 379 pramonės įmonės.
1922 m. rugsėjo 25 d. į apyvartą paleistas litas.
Pasibaigus karui, atsigavo žemės ūkis ir 1923 m. atsirado grūdų perteklius bei prasidėjo grūdų eksportas.
1926 m. Lietuvoje veikė 209 dešrų ir konservų gamyklos.
Ypač pagarsėjo bankininkų brolių Vailokaičių bendrovė - „Maistas", kuri itin pagelbėjo Lietuvai 1929 m. kilusios pasaulio ekonominės krizės metu.
Valstybė sumaniai parėmusi pienininkystę, 1927 m. įkūrė „Pieno centrą“, kuris užtikrino, kad Anglija, Vokietija supirkdavo 30 % Lietuvoje pagaminamo sviesto.
„Pieno centras" turėjo daug populiarių parduotuvių ir užkandinių.
Kooperatyvų sąjunga „Lietūkis“ nuo 1923 m. sėkmingai užsiėmė kitos žemės ūkio produkcijos eksportu ir aprūpindavo ūkininkus reikalingomis prekėmis.
„Lietūkis“ įsteigė daug elevatorių, malūnų ir krautuvėlių, eksportavo grūdus, o importavo trąšas, druską, žemės ūkio mašinas, cukrų, indus, prieskonius, arbatą ir t. t. 
„Lietūkio" agronomai ekspertai mokė ūkininkus modernesnio ūkininkavimo.
Linų eksportas vienu metu sudarė apie trečdalį viso Lietuvos eksporto.
Tekstilės gaminiais pagarsėjo „Drobė“, kurioje dirbo apie 200 darbininkų ir buvo naudota vietinė vilna, linai.
Medžio apdorojimo pramonėje 1926 m. dirbo 4600 darbininkų.
Vokietijai darant spaudimą dėl Klaipėdos Lietuvos ūkis 1931-1935 m. patyrė sunkumų, tačiau greitai pavyko perorientuoti eksportą į Angliją.
1938 m. užsienio kapitalas Lietuvoje sudarė apie trečdalį.
Didžiausia dalis buvo iš Belgijos, Švedijos, Vokietijos.
1936 m. visi pramonės vienetai apsijungė į Prekybos, pramonės ir amatų rūmus, kurie veikė pagal 1936 m. įstatymą.
Tarpukaryje Lietuva ir toliau liko žemės ūkio kraštu.
Ūkininkų padėtis lyginant su XX a. pradžia žymiai pagerėjo, o pramonė išaugo ketveriopai.
Pagal augalininkystės produkciją Lietuva užėmė vieną pirmųjų vietų Europoje.
Nacionaliniame šalies produkte žemės ūkio produkcija sudarė 70-75 %, o pramonės - 20-25 %.
1940 - 1990 m.
Prasidėjus antram pasauliniam karui 1939 m. rugsėjo 19 d. Raudonoji armija užėmė Lenkijos okupuotą Vilnių ir iki pasirašant Vilniaus perdavimo Lietuvai sutartį spalio mėn., pradėjo grobti turtą.
Buvo išvežami gamyklų įrengimai, netgi radiatoriai ir baldai iš butų.
1940 m. birželio 14 d. SSRS okupavo Lietuvą ir jos ūkis buvo suardytas, naikinant privatinę nuosavybę, rinkos ūkį ir paimant sovietų valdžios žiniai bankus, fabrikus, parduotuves, o po karo, palaipsniui ir žemes, įvedant „kolchozų“ sistemą.
Užgrobusi valdžią komunistų partija 1940 m. liepos 30 d. pradėjo ūkinių objektų nusavinimą ir savo komisarų skyrimą, kuris užtruko iki 1941 m. pradžios.
Prekybos, ūkio ir amatų rūmus sovietų valdžia pradėjo perorganizuoti į ministerijas.
Vokiečių-rusų karo pradžioje Lietuvoje paskelbus nepriklausomos valdžios atkūrimą, ji ėmė grąžinti ūkio objektus savininkams, tačiau nacių valdžia ją išvaikiusi ėmėsi perdavinėti Lietuvos ūkį reicho firmoms ir gamybiniams susivienijimams.
Visa Lietuvos tekstilės pramonė bolševikų apjungta į tekstilės trestą atiduota „Ostland Faser GmbH“.
Iki 1943 m. nacių patikėtiniai jau buvo perėmę visą Lietuvos pramonę.
Dėl karo sugriovimų Lietuvos ūkis patyrė didžiulius nuostolius.
TSKP nusprendė Lietuvą paversti agrariniu SSRS priedėliu, maitinančiu Leningradą ir čia pastatė Kėdainių fosforinių trąšų bei Jonavos azotinių trąšų kombinatus, kurie dėl prastų technologijų stipriai kenkė aplinkinei gamtai bei žmonėms.
Krašto energetika buvo vystoma pastačius hidroelektrinę prie Nemuno Kaune, Elektrėnų šiluminę elektrinę ir Ignalinos AE, kuri turėjo išlyginti svyravimus Volgos elektrinių tinkle.
Vilniuje ir Kaune bei Panevėžyje buvo vystoma elektrotechnikos pramonė, Kaune ir Alytuje, Panevėžyje, Marijampolėje, Telšiuose - tekstilės, Klaipėdoje - prekybos ir žvejybos laivynas.
Vilniuje veikė stambi Kuro aparatūros gamykla aprūpinusi kuro siurbliais SSRS karinę tankų pramonę, susivienijimas „Enims“ užsiėmęs precizine mechanika - staklėmis ir kosmoso aparatų gamybai, pusiau uždaros gamyklos - "Venta" kūrusi mikroschemas karinei pramonei bei kopijavimo aparatų gamybos institutas.
Dėl įvestos neefektyvios komunistų partijos diktatūros centralizuoto ekonomikos valdymo doktrinos ir atsilikusių technologijų, Lietuva prieš antrą pasaulinį karą pagal ūkio rodiklius buvusi vienoje gretoje su Suomija, Danija, per laikotarpį nuo 1940 iki 1990 m. nuo jų gerokai atsiliko.
Lietuvai atgavus nepriklausomybę oficialiais duomenimis įvyko tam tikras ekonominis nuosmukis, susijęs su ekonominės sistemos pasikeitimu.
Sovietų okupacijos laikotarpiu statytos gamyklos daugeliu atvejų buvo neekonomiškos, gamino nekonkurencingą produkciją (nes planinėje ekonomikoje nebuvo būtina, kad produkcija tenkintų jos vartotojų poreikius), dėl ko pralaimėjo konkurenciją vakariečiams ir naujai įsteigtoms Lietuvos įmonėms.
Tačiau koks buvo (ir ar išvis buvo) realus nuosmukis tuo metu tiksliai apskaičiuoti neįmanoma, kadangi smarkiai pasikeitė ir įstatymai bei žmonių elgesys.
Iki 1990 m. gamykloms buvo naudinga skelbti, kad jos esą pagamina daugiau produkcijos, negu pagamindavo iš tikrųjų (nuo to priklausydavo centrinės valdžios požiūris į jas, ekonominiai sprendimai), o po 1990 m. žmonėms tapo naudinga slėpti savo produkciją ir pardavimus (kad mokėti mažiau mokesčių).
Po kelių metų reformų Lietuvoje prasidėjo stiprus ekonominis augimas: atėjo užsienio investuotojai, greta susikūrė stambios vietinės kompanijos, nebeturinčios šaknų sovietinėse gamyklose (pvz., Vilniaus prekyba).
Augumą kiek sutrikdė 1999 m. Rusijos krizė, tačiau tuomet jis vėl atsinaujino.
2003 m. Lietuvos ekonomikos augimas buvo pats sparčiausias rytų Europoje – BVP, palyginus su 2002 m., išaugo 9,7 proc. ir sudarė 16,27 mlrd. eurų veikusiomis kainomis.
Vienam šalies gyventojui per metus tenkanti BVP dalis siekė 4711 eurų.
Per pirmą 2004 m. pusmetį, palyginus su atitinkamu 2003 m. laikotarpiu, BVP išaugo 7,2 proc. 2006 m. Lietuvos BVP sudarė 63 596 mln. Lt.
1990 - 2000 m. didžioji dalis naujų investicijų, statybų koncentravosi Vilniuje ir Klaipėdoje.
Naujajame tūkstantemetyje situacija pasikeitė.
2004 m. Panevėžyje pradėtas vystyti didžiausias nekilnojamojo turto projektas Baltijos šalyse Babilonas.
Vėliau investicijos pasiekė ir Kauną, Šiaulius.
2008 m. pabaigos pasaulinė krizė palietė ir Lietuvą, ekonomika 2009 m. smuko.
2010 m. vėl prasidėjo ekonominis augimas.
Atkūrus nepriklausomybę ir pertvarkant žemės ūkio sistemą - grąžinant žemę savininkams, neišvengiamai patirta ir produkcijos sumažėjimo, kadangi sutrūkinėjus ekonominiams ryšiams iš pradžių buvo tenkinamasi daugiausia Lietuvos vidinių poreikių tenkinimu.
2007 m. karvių kiekis lyginant su 1990 m. sudarė 84,3 %, kitų galvijų - 49,3 % , kiaulių - 41,7 %, avių - 122,4 %, arklių - 19,0 %, paukščių - 61,7 % .
2007 m. privati žemė sudarė 72,7 % žemės ūkio paskirties žemės, nes buvo 101 tūkst. registruotų ūkininkų ūkių, kurių vidutinis dydis - 13,4 ha. 
Tik 3,2 % ūkių buvo didesni nei 50 ha, bet jie valdė net 46 % visų deklaruotų žemės ūkio naudmenų ploto.
Pieno pramonėje įsitvirtino „Rokiškio sūris“, „Pieno žvaigždės“, „Žemaitijos pienas“, mokančios pirminiams pieno pristatytojams pagal mažas supirkimo kainas.
2001 m. net daugiau nei 90 % ūkių laikė tik po 1-3 karves.
Po 4-10 karvių laikė 8 % visų ūkių, juose laikyta 20 % visų karvių.
Plėtoti pienininkystę ES perspektyvų nėra, nes dėl pieno perprodukcijos yra taikoma ribojimų sistema.
Pieno 1990 m. gauta 3 157 tūkst. t arba 1,7 karto daugiau nei 2006 m., vilnos 141 t arba 3 kartus daugiau.
Mažiausiai problemiškame iš visų - grūdų ūkyje, 2004 m. grūdų išauginta 12 % mažiau nei 1990 m., kai jų iš laukų gauta 3 mln. 265 tūkst. t. 
Lietuvoje tradicinei mėsos gyvulininkystei plėtoti sąlygos yra palankios, tačiau dėl minėtų priežasčių 2006 m. Lietuvoje gaminta tik apie 46,5 % 1990 m. gaminto kiekio.
1999 m. bendrojo žemės ūkio bei maisto produktų eksporto dalis, skirta ES sudarė 26 %,o dalis skirta NVS valstybėms - 31 %. 
Pabaltijo valstybėms tapus ES narėmis šie rodikliai gerokai pasikeitė - į ES eksportuojama 64,9 % ir į NVS - 27,8 %. 
Žemės ūkio produkcijos eksportas sudarė 14 % viso Lietuvos eksporto.
Perdirbti maisto produktai sudaro mažiau nei pusę viso žemės ūkio ir maisto produktų eksporto.
ES šalyse perdirbimu užsiima vidutiniškai 43 % ūkininkų, o Lietuvoje tik 8,1 %.[1]
2005 m. gruodžio mėn. infliacija, lyginant su 2004 m. gruodžiu, sudarė 3,0 proc.
2003 m. vidutinė metinė defliacija (2003 m. palyginus su 2002 m.) sudarė 1,2 % (2002 m., palyginus su 2001 m., buvo užfiksuota 0,3 % metinė infliacija).
Defliaciją sukėlė nacionalinės valiutos stiprėjimas JAV dolerio atžvilgiu ir aštri konkurencija mažmeninėje rinkoje.
Tiesioginės užsienio investicijos 2004 m. liepos 1 d. sudarė 4,25 mlrd. eurų ir, palyginus su 2003 m. liepos 1 d., padidėjo 4,9 %. 
Vienam Lietuvos gyventojui teko 1234 EUR tiesioginių užsienio investicijų.
Pagrindinės šalys investuotojos – Danija, Švedija, Vokietija, Estija, JAV ir Suomija.
Daugiau kaip 60 % visų tiesioginių investicijų į Lietuvą sulaukiama iš ES-15 šalių.
2003 m., lyginant su 2002 m., tiesioginės užsienio investicijos iš ES-15 šalių padidėjo 10 % iki 2,5 mlrd. eurų.
Daugiausia investuota į apdirbamąją gamybą – 33,2 proc., finansinio tarpininkavimo įmones – 14,6 proc., prekybą – 14,5 proc., transporto sandėliavimo ir ryšių įmones – 12,9 proc.
Valstybės skola 2004 m. pradžioje siekė 3,8 mlrd. eurų.
Užsienio skola sudarė 2,18 mlrd. eurų arba 57 proc. visos valstybės skolos.
Užsienio skola 2003 m. sudarė 13,5 % BVP.
Bendroje Lietuvos skolos užsieniui sumoje, privačių ūkio vienetų skolos sudaro apie 70 proc.
2003 m. nedarbo lygis siekė 12,7 %.
2004 m. nedarbo lygis siekė 11,4 %.
2005 m. nedarbo lygis siekė 8,3 %.
2006 m. nedarbo lygis siekė 5,6 %.
2007 m. nedarbo lygis siekė 4,3 %.
2008 m. nedarbo lygis siekė 5,8 %.
2009 m. nedarbo lygis siekė 13,7 %[2].
2011 m. rugpjūčio mėn. nedarbo lygis siekė 10,93 %.[3]
Pagrindinis straipsnis – Lietuvos užsienio prekyba.
2003 m. Lietuvos užsienio prekybos apyvarta siekė 15,18 mlrd. eurų: eksportas sudarė 6,41 mlrd. eurų, o importas – 8,77 mlrd. eurų.
Lyginant su 2002 m., eksportas išaugo 9,1 %, o importas padidėjo 6 %.
2003 m. daugiausia prekių eksportuota į ES-15 valstybes – 42 % bendro eksporto, į ES kandidates – 19,3 %. 
Importuota prekių taip pat daugiausia iš ES valstybių – 44,5 % bendro importo (iš NVS importas sudarė 25,3 % proc.).
Svarbiausi Lietuvos eksporto partneriai: Šveicarija (11,7 % viso eksporto), Rusija (10,1 %), Vokietija (9,9 %) ir Latvija (9,7 %).
Pagrindiniai Lietuvos importo partneriai: Rusija (22,1 % viso importo), Vokietija (16,1 %), Lenkija (5,2 %) ir Italija (4,3 %).
2003 m. fiskalinis valstybės sektoriaus deficitas siekė 269 mln. eurų ir sudarė 1,9 % BVP.Iš viso į nacionalinį biudžetą 2003 m. buvo surinkta 3,25 mlrd. eurų.
2005 m. į biudžetą įplaukė 16 489 504 tūkst. Lt.
Deficitas sudarė 573 283 tūkst. Lt.
Dėl prasto viešųjų finansų tvarkymo 2008 m. rudenį laimėję rinkimus dešinio centro partijos ir atėję į valdžią susidūrė su rimta problema, nesubalsuotas G. Kirkilo vyriausybės biudžete trūko virš vieno milijardo litų, todėl 2008 m. gruodžio mėn. laiku neišmokėti atlyginimai bei socialinės pašalpos.
Biudžetui balansuoti panaikinta nemaža dalis lengvatų lėmusių ekonomikos perkaitimą.
Paskutinį metų mėnesį dėl įsivyraujančios finansų krizė į biudžetą buvo nesurinkta planuotų 180 mln. litų[4]
Statistikos departamento duomenimis, metinis 2008 m. BVP siekė 111,52 mlrd. Lt ir, palyginti su praėjusiais metais, išaugo 3,1 procento, tačiau 2008 m. ketvirtąjį ketvirtį BVP to momento kainomis sudarė 28 600,3 mln. litų ir, palyginti su 2007 m. ketvirtuoju ketvirčiu, sumažėjo 2 proc. 
Paskutinį ketvirtį galutinio vartojimo išlaidos, palyginti su 2007 m. IV ketvirčiu, augo lėčiausiai per visus metus ir siekė tik 1,7 proc. 
Namų ūkių vartojimo išlaidos išaugo 1,5 proc., o valdžios sektoriaus vartojimo išlaidų augimo tempas buvo 2,5 proc., tačiau sumažėję statybų mastai ir investicijos mašinoms, įrenginiams ir transporto priemonėms metų pabaigoje labiausiai sumažino išlaidas kapitalui formuoti - sumažėjo 18,9 proc. 
Lėtėjantis vartojimas ir stipriai sumažėjusi kapitalo formavimo apimtis mažino prekių ir paslaugų importo augimą (0,3 proc.).
Tačiau 2008 m. ketvirtąjį ketvirtį buvo pats didžiausias per metus grynojo eksporto teigiamas poveikis BVP pokyčiui.
Prekių ir paslaugų eksportas 10,7 procentinio punkto lenkė prekių ir paslaugų importą (eksportas išaugo 11,0 proc.), nes didžiausią įtaką eksporto augimui turėjo mineralinių produktų pardavimas.
2010 m. antroje pusėje šalies BVP pradėjo kiltis.
Metų trečiąjį ketvirtį BVP paaugo 7,3 % ir buvo 1,1 % didesnis lyginant su tuo pačiu laikotarpiu 2009 m.. 2011 m. antrąjį ketvirtį šalies BVP kilo 6,1 % lyginant su tokiu pačiu laikotarpiu prieš metus.[5]
Kilusi 2008 m. pasaulio ekonominė krizė palietė ir Lietuvos ūkį. 
Kaip ir daugelyje valstybių, dešimtimis procentų smuko vertybinių popierių kursai, vartotojus toliau skurdino itin aukštos naftos bei išaugę maisto produktų kainos.
Kadangi vertybinių popierių rinka dar nesudaro ženklios Lietuvos rinkos dalies, šis faktorius nežymiai palietė šalies ekonomiką.
2008 - 2010 m. ekonominė krizė Lietuvoje ženkliai didino bedarbystę.
Sumažėjo beveik trečdaliu eksporto apimtys, traukėsi gamyba - apie 4 tūkst. 
Lietuvos įmonių bankrutavo arba buvo priverstos nutraukti veiklą -išsiregistruoti, o bedarbystė, nuo 80 tūkst. šoktelėjo net iki 320 tūkst. 
Valstybės bankroto išvengta tik užsienio paskolų pagalba, todėl nuo 2008 m. vidurio iki 2010 m. vidurio valstybės skola padidėjo daugiau nei 2 kartus - nuo 14 milijardų litų iki beveik 32 mlrd. litų, kol pasiekė 2010 m. pabaigoje 35.5 mlrd. Lt.
2008 m. pabaigoje nekilnojamo turto krizė visame pasaulyje, bankų paskolų sugriežtinimas ir nekilnojamo turto lengvatų panaikinimas paskatino iki tol susiformavusio Lietuvos nekilnojamojo turto rinkos burbulo mažėjimą.
2008 m. pabaigoje mažėjo prekybos su užsieniu deficitas, kadangi stipriai mažėjo importo apimtys, dėl sumažėjusio vidaus vartojimo.
2009 m. drastiškai sumažėjo BVP, per pirmąjį pusmetį 18,1 %, o lyginant antrojo ketvirčio BVP su 2008 metais, sumenko 22,4 %[6][7].
Trečiąjį ketvirtį BVP mažėjo 14,2 % lyginant su praėjusių metų tuo pačiu periodu[8].
Sparčiai didėjo nedarbas, kuris lyginant 2008 ir 2009 metų gruodį išaugo 2,4 karto ir siekė 13,7 % [9].
Europos centrinis bankas (ECB) yra vienintelė institucija, pajėgi sustabdyti euro zonos krizės plitimą ir neutralizuoti žalą, daromą pasaulio ekonomikai.
Tokią nuomonę per susitikimą Vašingtone išsakė Tarptautinio valiutos fondo (TV F) analitikai.
TVF atstovų nuomone, vien Europos finansinio stabilumo fondo (EFSF) (440 mlrd. eurų) nepakanka norint išspręsti problemą, todėl prie šio proceso turėtų prisidėti ECB.
"ECB yra vienintelė pakankamai įtakinga institucija, galinti pagąsdinti investuotojus", - pareiškė TVF Europos padalinio vadovas Antonio Borgesas.
Šiuo investuotojai yra sunerimę dėl skolų krizės Graikijoje ir pavojaus, kad ji persimes į kitas bloko šalis.
Jeigu tai įvyktų, EFSF lėšų nepakaktų efektyviai paramai.
TVF analitikų nuomone, norint suteikti ekonominę pagalbą Italijai ir Ispanijai prireiktų apie 2 trln.
eurų.
Būtent todėl ECB, kaip galimo papildomos finansinės paramos šaltinio, dalyvavimas, teigia ekspertai, galėtų pastebimai nuraminti investuotojus.
VI tūkst. pr. m. e. jau būta gyvenviečių.
Civilizacijos kūrimąsi paskatino gamtos sąlygos.
Tuomet Mesopotamija buvo nederlinga, ir perėjimas prie nederlingos žemės drėkinimo ir buvo civilizacijos atsiradimo priežastis.
Civilizacijai susikurti būtina: bendra istorija(praeitis) ir bendra religija.
Susimaišius Mesopotamijos pietuose gyvenantiems ubaidams ir iš Arabijos dykumos atsikėlusiems semitams apie IV tūkst. pr. m. e. pietų Mesopotamijoje susidarė šumerai.
Šumerai sukūrė kanalų tinklą Tigro ir Eufrato žemupyje sausindami ten buvusias pelkes.
Atsirado pirmieji miestai, kurių svarbiausias buvo Urukas, kuriame gyveno apie 10 000 gyventojų.
Apie 3400 metus pr. m. e. atsirado raštas, 4-to tūkstantmečio pabaigoje – bronza.
Didesniuose miestuose atsirado amatininkų, vystėsi prekyba.
Šumerų civilizacija buvo miestų civilizacija – ją sudarė vienas nuo kito atskirti 12 miestų (nomų), kurie buvo glaudžiai susiję prekybiniais, ideologiniais, politiniais ryšiais.
Tuo tarpu Mesopotamijos šiaurėje apsigyveno akadų gentys.
Tarp šumerų ir akadų susikūrė zona, kurioje gyveno abiejų genčių žmonės.
Maždaug 3-ame tūkstantmetyje pr. m. e. Šumerą sudarė daugybė miestų-valstybių, valdomų atskirų karalių.
Iš pradžių Šumero miestai: Adabas, Eridu, Isinas, Kišas, Kulabas, Larsamas, Ūras, Urukas, Lagašas, Nipūras buvo nepriklausomi.
Pirmasis žinomas šumerų valdovas buvo Etana, kuris gyveno apie 2800 m. pr. m. e. ir buvo Kišo valdovas.
Apie 2800 m. pr. m. e. Šumero miestai buvo sujungti į Senovės Šumero valstybę su besikeičiančiais valdovais.
Nipūras buvo seniausias dvylikos nomų religinis ir kultūrinis centras.
Jame stovėjo dievo Enlilio šventykla.
Urukas buvo pirmoji politinė šumerų sostinė.
Jame stovėjo zikuratas deivei Inanai.
Uruko liekanų sluoksniuose rastos pirmosios šumerų piktografiniu raštu išmargintos lentelės.
Raštas atsirado dėl ūkio poreikių.
Perėjo tokias stadijas: piktografinis – ideografinis – fonetinis.
Raštą iš šumerų perėmė dukterinė Babilono civilizacija, o taip pat ir asirai, hetitai, kanaaniečiai.
Rašoma buvo ant molinių lentelių.
Su autentiškais Mesopotamijos rašmenų pavyzdžiais susipažinti galima Lietuvos Mokslų akademijos bibliotekoje.
Beje, minėti 250 kalinių gyventi laisvėje bus rengiami ne tik įkalinimo įstaigose.
Ir palikę kolonijas jie galės prašyti pagalbos pataisos inspekcijose įrengtuose Dienos užimtumo centruose, kuriuose bus įrengtos 34 kompiuterinės darbo vietos, sudarytos sąlygos mokytis, konsultuotis su specialistais, gauti informacijos apie šiuo metu esamas mokymo ir užimtumo galimybes, dalyvauti tarpusavio pagalbos grupių užsiėmimuose.
Nuteistųjų nuomonė
Išėję iš įkalinimo vietos įsidarbinti norėtų net 93,3 proc. nuteistųjų - tai paaiškėjo iš tyrimų bendrovės RAIT atliktos 402 kalinių apklausos.
Didžiausia kliūtimi įsidarbinti apklaustieji laiko neigiamą požiūrį į nuteistuosius.
Toliau pagal svarbą eina valstybės paramos trūkumas, kvalifikacijos stygius ir išsilavinimo trūkumas.
Net 98,3 proc. respondentų vyrų laisvės atėmimo bausmę atlieka nebe pirmą kartą, taigi jų teirautasi, kaip darbo ieškoti sekėsi anksčiau.
Paaiškėjo, jog 84 proc. iš nebe pirmą kartą kalinčių respondentų išėję iš įkalinimo vietų mėgino susirasti darbą.
Mažiausiai įsidarbinti siekė žemiausią (pradinį ar neturintys ir jo) išsilavinimą įgiję respondentai (vos 21 proc.).
Beveik du trečdaliai apklaustųjų (62,6 proc.) išėję iš įkalinimo įstaigų darbą rado.
Daugeliui respondentų tai padaryti pavyko gana greitai: 55,8 proc. greičiau nei per mėnesį, 23,6 proc.– per tris mėnesius, 16,1 proc.– greičiau nei per pusmetį.
Absoliuti dauguma buvusių nuteistųjų (64,8 proc.) darbo ieškojo per pažįstamus ir draugus, apie trečdalį (28,1 proc.) – per darbo biržą.
Du trečdaliai (68,3 proc.) išėjusiųjų iš įkalinimo įstaigų darbą susirado privačiose įmonėse.
Absoliuti dauguma apklaustųjų laisvėje dirbo darbininkais.
Beje, svarbu tai, kad dauguma nuteistųjų yra menkai išsilavinę: 34,3 proc. įgiję vidurinį, 27,4 proc.– pagrindinį, 13,7 proc. - pradinį išsilavinimą.
Pagrindinį ir profesinę kvalifikaciją turėjo 5,2 proc., aukštąjį ir aukštesnįjį išsilavinimą - po 1,5 proc. apklaustųjų.
Beje, beveik keturi penktadaliai nuteistųjų neturi sutuoktinių (58,7 proc. nesusituokę, 21,9 proc. išsiskyrę).
Ar darbdaviai, priimdami į darbą, atsižvelgia į teistumą?
(proc.) 
Priimdami į darbą darbdaviai apie teistumą žinojo, tačiau šio fakto nesureikšmino 56,3
Darbdaviai apie teistumą nesužinojo 30,2
Darbdaviai apie teistumą žinojo ir dėl šio fakto nerimavo 11,1
Kita 2,4
Šaltinis: RAIT, apklausta 402 įkalinimo įstaigų nuteistųjų
Dirba trečdalis
Šiuo metu Lietuvos įkalinimo įstaigose bausmę atlieka 7000 nuteistųjų.
Vieno nuteistojo išlaikymas kiekvieną dieną valstybei kainuoja vidutiniškai po 40 Lt.
Dar apie 10 tūkst. asmenų yra lygtinai paleisti ir prižiūrimi pataisos inspekcijų darbuotojų.
Pasak Kalėjimų departamento Socialinės reabilitacijos skyriaus viršininko Gintauto Klimavičiaus, maždaug 28 proc. nuteistųjų įkalinimo įstaigose turi galimybę dirbti, nors norinčiųjų yra gerokai daugiau (kaip rodo sociologinės apklausos, dirbti pageidauja per 73 proc. kalinių).
Apie 12 proc. nuteistųjų dirba ūkio darbus (šluoja, valo, remontuoja, gamina valgį), o apie 16 proc. įdarbinti valstybės įmonėse (gamina baldus, kepa duoną, siuva ir pan.).
Vidutiniškai per mėnesį kalinys gali uždirbti 150–200 Lt.
"Kalbant apie lygtinai paleistus nuteistuosius, kasmet regime vis geresnes jų įsidarbinimo tendencijas: prieš trejus metus dirbo vos 13 proc. lygtinai paleistųjų, o šių metų sausio 1 d. duomenimis, jų dirbo beveik 40 proc.", - sako Kalėjimų departamento Pataisos inspekcijų skyriaus viršininkas Saulius Rajunčius.
Dauguma lygtinai paleistųjų įsidarbina statybininkais, šaltkalviais, staliais, vairuotojais.
Lietuva
Laikinosios komisijos konkuruoja su viešųjų ryšių agentūromis
Jonė Kučinskaitė
Po daugiau nei devynis mėnesius užsitęsusio tyrimo savo darbą šią, o gal kitą savaitę pagaliau turėtų baigti Seimo laikinoji tyrimo komisija, tirianti koncerno EBSW veiklą.
Per visą darbo laiką ji įsiminė tuo, kad vienas po kito pareiškimus trenkė keletas komisijos narių, o buvę LDDP (kurios valdymo metais ir suklestėjo šis koncernas) veikėjai išsisukinėjo nuo liudijimų.
Dar po poros mėnesių savo išvadas turėtų paskelbti ir AB "Alita" privatizavimo aplinkybes tirianti laikinoji komisija.
Ji jau dirba apie septynis mėnesius, bet kol kas jokių apčiuopiamesnių rezultatų nematyti.
Iš viso per šiek tiek daugiau nei metus, kai dirba šis Seimas, buvo sudaryta net dešimt laikinųjų tyrimo komisijų įvairiems skandalingiems atvejams tirti.
Komisijų galėjo būti ir daugiau, bet norus (dažniausiai opozicijos) užgniaužė valdančioji dauguma.
Taip nebuvo sudaryta komisija, turėjusi tirti, ar premjeras Algirdas Brazauskas prisidėjo dabartinei jo žmonai Kristinai privatizuojant buvusį valstybinį kompleksą "Draugystė".
Taip buvo "palaidotas" ir liberaldemokratų noras sudaryti dar vieną laikinąją komisiją užsienio reikalų ministro Antano Valionio sąsajoms su KGB rezervu tirti.
Iš esmės kas mėnesį dabartinis Seimas sudaro po vieną naują komisiją.
Ir visiškai nesvarbu, kad kai kurios jų per mėnesį (kaip tai numatyta Seimo statute) nespėjo baigti savo darbo.
Jau veikiančių komisijų darbo laikas vis pratęsiamas ir sudaromos naujos.
Šalies vadovas Valdas Adamkus dar pavasarį pabrėžė, kad komisijų sudarymu užsiėmęs parlamentas nebeturi laiko tiesioginiam savo darbui – įstatymdavystei.
Kad komisijų gausa neprisideda prie geresnio parlamento darbo, sutiko ir Seimo vadovas Artūras Paulauskas.
Komisijos išpopuliarina
Kęstutis Gečas, buvęs politikos apžvalgininkas, dabar viešųjų ryšių agentūros "Viešųjų ryšių technologijos" direktorius, pastebi, kad šiame, kaip nė vienos kitos kadencijos, parlamente gausu laikinųjų tyrimo komisijų.
Ir jos, pasak buvusio žurnalisto, išpopuliarėjo po nušalintojo prezidento Rolando Pakso veiklos tyrimo.
Buvęs laikinosios komisijos pirmininkas profesorius Aloyzas Sakalas, pademonstravęs principingumą ir nešališkumą, tapo populiariu politiku, buvo išrinktas į Europos Parlamentą.
Pradėjus tuomečio prezidento apkaltą, buvo sudaryta vadinamoji Apkaltos komisija.
Jos pirmininkas, Aukščiausiojo Teismo atstovas Pranciškus Žalkauskas, po komisijos posėdžių ne itin norėjęs bendrauti su žurnalistais, šią misiją perleido savo pavaduotojui, tuomet mažai žinomam Seimo nariui iš Alytaus Juliui Sabatauskui.
Socialdemokrato įgytas populiarumas ir kovotojo dėl teisybės reputacija jam davė didelių dividendų per praėjusius parlamento rinkimus.
Socialdemokratai kartu su Naująja sąjunga Alytaus vienmandatėje rinkimų apygardoje iškėlė socialliberalo Artūro Skardžiaus kandidatūrą.
Supykęs dėl tokio partiečių sprendimo J.Sabatauskas išsikėlė pats ir ganėtinai lengvai laimėjo prieš dviejų partijų remtą konkurentą.
Naujos kadencijos parlamentarai, dauguma kurių neturi jokios politinės patirties arba labiau pagarsėjo kaip politiniai perėjūnai nei nuoseklūs politikai, netruko perprasti, kad kasdienis rodymasis televizijoje ir spaudoje užtikrins tolesnę politinę karjerą.
Ir tai visiškai nesunkiai pasiekiama per laikinąsias Seimo tyrimo komisijas.
O jas sudaryti leidžia Seimo statutas.
"Galimybė politikams kasvakar pasirodyti žinių laidose, laikraščiuose vienareikšmiškai prisideda prie jų populiarumo.
Tai labai svarbu.
Tarkime, verslovėms žinomumo didinimas arba palaikymas yra vienas pagrindinių viešųjų ryšių tikslų, - pabrėžia viešųjų ryšių agentūros vadovas K.Gečas.
- Be to, Seimo narys žinomas tampa nemokamai.
Maža to, šitas "žinomumas" yra pozityvus, tai yra politikas rodomas kaip kovotojas dėl teisybės, su negerovėmis.
Žmonės jį ne tik žino, bet prisimena dar ir kaip pozityvų politinį veikėją.
Nesakau, kad dalis tų politikų iš tikrųjų nėra kovotojai dėl teisybės, bet jie naudojasi "žinomumo" technologijomis".
K.Gečas teigia, kad daug kartų kartojamas dalykas tampa tarsi savaime suprantama tiesa.
Taigi ir politikas, kasvakar besirodantis žiniasklaidoje ir kalbantis apie blogio demaskavimą, žmonių imamas tapatinti su nuoširdžiu teisingumo gynėju.
Tuo tarpu iš tikrųjų, pasak buvusio politikos apžvalgininko K.Gečo, laikinųjų komisijų darbo rezultatas neapčiuopiamas.
"Nepamenu, kad kuriai nors komisijai baigus darbą ir pateikus išvadas bei jas patvirtinus parlamente būtų priimti kažkokie teisės aktai arba kažkas nubaustas.
Dažniausiai procesas vyksta labai garsiai, bet paaiškėja, kad dėl senaties termino ar dėl kitų motyvų nieko nebegalima padaryti, - pastebėjo K.Gečas ir tęsė: - Vadinasi, politikams yra svarbus pats procesas, o ne galutinis rezultatas".
Antra vertus, pasak K.Gečo, laikinosios komisijos atskiriems politikams ir jų atstovaujamoms politinėms partijoms yra ne tik galimybė priminti apie save, bet ir propagandinis ginklas.
"Juk konservatoriai inicijuoja komisijas socialdemokratų veiklai tirti, socialdemokratai – konservatorių", - sakė K.Gečas.
Galiausiai, pašnekovo žodžiais, komisijų gausa šios kadencijos parlamente iš dalies liudija ir tai, kad ankstesnių kadencijų Seimas buvo arba rimtesnis, arba turėjo daugiau darbo.
Spauda sureikšmina komisijų darbą
Seimo narys liberalcentristas ir buvęs žurnalistas Jonas Čekuolis visiškai pritaria buvusio kolegos K.Gečo vertinimams.
"Per ankstesnes kadencijas laikinosios komisijos iš tikrųjų būdavo retas, išskirtinis įvykis.
Ir tada jos būdavo pakankamai prasmingos.
Dabar atrodo, kad jos sudaromos dėl niekų, neatsakingai.
Šis Seimas devalvavo pačią laikinųjų komisijų idėją, kuri yra gera, - aiškino J.Čekuolis ir pridūrė: - Laikinosios komisijos iš tikrųjų turėjo būti opozicijos galimybė kontroliuoti valdančiąją daugumą.
Jos turėjo būti sudaromos tuomet, kai konkrečių klausimų negali išspręsti nuolat veikiančios Seimo komisijos ar komitetai".
Seimo narys Algis Čaplikas antrino partijos kolegai: "Laikinųjų komisijų darbą reglamentuojanti statuto norma, numatyta kaip opozicijos teisė, buvo iškreipta, kai pati valdančioji dauguma ėmėsi iniciatyvos sudaryti laikinąsias komisijas tam, kad išplautų savo mundurą".
Taip, pasak A.Čapliko (inicijavusio, kad ministro Viktoro Uspaskicho veiklą imtų tirti specialiai sudaryta komisija) buvo sudarytos net trys laikinosios tyrimo komisijos, kad Darbo partijos lyderis būtų išteisintas.
ginklu
Kartu, pasak A.Čapliko, laikinosios komisijos virto valdančiosios daugumos ginklu, padedančiu susidoroti su politiniais oponentais.
"Galiausiai kai kurie politikai taip gavo nemokamą galimybę pasirodyti televizijoje ir spaudoje", - apibendrino Seimo Liberalų ir centro sąjungos frakcijos seniūnas.
J.Čekuolis, dirbęs komisijose, analizavusiose ministro V.Uspaskicho veiklą, atvirai juokiasi: "Kai pažiūrėdavau televizijos reportažus, kaip atspindimi komisijos posėdžiai, pagalvodavau: "Pažiūrėk, kaip mes reikšmingai atrodome".
O iš tikrųjų dažnai ten nieko ypatingo nevykdavo".
Seimo narys liberalas Vytautas Čepas, dirbęs ne vienoje laikinojoje tyrimo komisijoje, pastebi, kad žurnalistai kiekvieną dieną stovi už durų ir kantriai laukia komisijos pirmininko ir narių komentarų.
"Tai didelė nauda politikui, - pabrėžė V.Čepas.
– Bet iš tikrųjų rimti politikai atvirai sako, kad jie nenori būti deleguoti į tokias komisijas, mat jos sudaromos visai ne problemai ištirti, o jai užglaistyti, paslėpti tikruosius pėdsakus".
Komisijų vadovai ginasi
Daugelis kalbintų politikų sakė, kad bene vienintelė komisija, kuri pasiteisino, tai Skirmanto Pabedinsko vadovauta komisija, tyrusi aukštų politikų ir pareigūnų priklausymą KGB rezervui.
Tai bene vienintelė komisija, kuri laiku, tai yra per mėnesį, baigė darbą ir neprašė papildomai laiko.
Visos kitos nespėjo laiku pateikti tyrimo išvadų arba buvo tiesiog be reikalo sudarytos, nes tuos klausimus jau buvo išnagrinėjusios kitos institucijos.
Tarkime, apie tai, ar V.Uspaskicho įmonės veikė skaidriai, gaudamos SAPARD paramą, išvadas jau buvo pateikusi Valstybės kontrolė, dėl Seimo narių Jono Ramono ir Aldonos Balsienės noro sėdėti ant dviejų kėdžių išvadas jau buvo pateikusi nuolat veikianti Seimo Etikos ir procedūrų komisija.
Abejotinas ir Seimo noras kištis į savivaldybės reikalus, kai buvo sudaryta komisija sostinės mero Artūro Zuoko veiklai tirti.
Buvęs ilgametis žurnalistas, dabar Seimo Darbo partijos frakcijos narys S.Pabedinskas sako, kad gerai organizuojant komisijos darbą, rimtai dirbant, o ne imituojant, mėnesio visiškai pakanka atsakyti į tuos klausimus, kuriuos komisijai išsiaiškinti paveda ją sudaręs parlamentas.
"Tuo tarpu jei komisija niekaip nesugeba baigti darbo per du, tris, penkis ar daugiau mėnesių, vadinasi, arba blogai organizuojamas darbas, arba taip siekiama viešųjų ryšių tikslų.
Juk tiesioginės televizijos transliacijos iš komisijos posėdžių, TV reportažai, straipsniai spaudoje - tai nemokama viešųjų ryšių akcija.
Tai - popsas.
Ir tai turi didelę įtaką žmonių nuomonei tiek apie konkretų politiką, tiek apie jo atstovaujamą politinę jėgą", - atvirai dėstė S.Pabedinskas.
Ilgametis parlamentaras socialdemokratas Algirdas Sysas dar kategoriškesnis.
Jo žodžiais, šiame parlamente nė viena komisija iš esmės nebuvo reikalinga ir nepadarė nieko reikšmingo.
Pasak politiko, iš tikrųjų rimtą darbą nudirbo ir apčiuopiamus rezultatus pateikė tik praėjusią kadenciją dirbusi A.Sakalo vadovauta laikinoji tyrimo komisija, narpliojusi prezidento R.Pakso veiklą.
Su tuo nenori sutikti "darbietė" Loreta Graužinienė, vadovavusi sostinės mero A.Zuoko veiklą nagrinėjusiai komisijai bei dirbusi komisijose, tyrusiose jos partijos lyderio V.Uspaskicho veiklą.
Komisijų darbas atspindi politinę kultūrą
Konservatorius Rimantas Dagys taip pat nesutinka su kolegų opozicionierių pašaipiu tonu laikinųjų komisijų adresu.
Seimo narys įsitikinęs, jog komisijų gausa susijusi su tuo, kad institucijos, užsiimančios kontrole, nesusitvarko su savo tiesioginiu darbu.
Todėl esą politikai, norėdami, kad problemos būtų greičiau ir efektyviau sprendžiamos, ir kuria tokias komisijas.
"Kartais mūsų institucijoms reikalingas botagas ir politinis palaikymas, kad jos imtųsi drąsiau nagrinėti problemas.
Vienintelis būdas suaktyvinti tuos procesus – sudaryti laikinąsias komisijas arba tuos klausimus pavesti spręsti komitetams", - dėstė R.Dagys.
Kartu jis sutiko, kad yra ir absurdiškų komisijų.
Bet nuo populizmo, pasak jo, politiką sunku apsaugoti.
Seimo Etikos ir procedūrų komisijos pirmininkas socialliberalas Algirdas Monkevičius mano, kad komisijų išties buvo per daug.
"Kita vertus, dirbtinai negali uždrausti, kad politikai jų nekurtų.
Tai politinės kultūros reikalas.
Politikai turėtų atsakingiau sudaryti tokias komisijas, o rinkėjai atidžiau vertinti ir rinkti savo atstovus į Seimą", - pabrėžė A.Monkevičius.
Jis taip pat sutiko, kad komisijų gausa išties susijusi su atskirų politikų noru nemokamai pasireklamuoti.
Principingumu garsėjantis socialliberalas pasakojo, kad kai kurie politikai dažnokai pavydžiai papriekaištauja, girdi, jam lengva būti populiariam, užimant etikos sargo postą.
Bet, pasak pašnekovo, dažniausiai tokie kolegos visiškai negalvoja apie tai, jog reikia daug ryžto ir pastangų, kad viešai prabiltum apie kolegų neetišką elgesį, priimtum jiems nepatinkantį, bet teisingą sprendimą.
Seimas – derlingas komisijų
Komisija 
Seimo pirmininko pavaduotojo Alfredo Pekeliūno, Valstybės saugumo departamento generalinio direktoriaus Arvydo Pociaus, užsienio reikalų ministro Antano Valionio buvimo SSRS valstybės saugumo komiteto rezervo sąrašuose faktams ir aplinkybėms ištirti.
Tyrimo rezultatas
Konstatavo, kad A.Pocius ir A.Valionis tikrai priklausė KGB rezervui, bet pabrėžė, kad šis faktas nekelia grėsmės nacionaliniam saugumui.
Komisijai nepakako duomenų padaryti išvadas, ar A.Pekeliūnas priklausė KGB rezervui.
Kartu komisija konstatavo, kad yra ir daugiau KGB rezervininkų, užimančių aukštus postus, bei pasiūlė Seimui nustatyti KGB rezervui priklausiusių asmenų pagarsinimo tvarką.
Seimas pritarė šioms išvadoms.
Komisija
Koncerno EBSW veiklai ištirti.
Tyrimo rezultatas 
Komisija tebedirba.
Komisija
Riboto naudojimo dokumento dingimo ir pagarsinimo faktams bei aplinkybėms ištirti.
Tyrimo rezultatas
Komisija nesugebėjo atsakyti, kas iš KGB rezervininkų veiklą tyrusios komisijos narių žiniasklaidai pateikė riboto naudojimo dokumentus.
Ji tik padarė prielaidas, kad galbūt tai Seimo narys Algimantas Salamakinas, ir Seimui pasiūlė iš šio politiko atimti teisę dirbti su slaptais dokumentais.
Seimas nepritarė komisijai.
Komisija
Seimo narių Aldonos Balsienės ir Jono Ramono įgaliojimų nutrūkimo dėl darbo, nesuderinamo su Seimo nario pareigomis, neatsisakymo faktams ištirti.
Tyrimo rezultatas
Komisija pateikė išvadą, kad parlamentarai neturėtų prarasti Seimo nario mandatų.
Seimas tam pritarė.
Komisija
Dėl sutikimo patraukti Seimo narį Joną Ramoną baudžiamojon atsakomybėn ir kitaip suvaržyti jo laisvę.
Tyrimo rezultatas
Komisija atmetė Prokuratūros prašymą ir nedavė sutikimo patraukti baudžiamojon atsakomybėn J.Ramoną.
Seimas pritarė komisijos išvadoms.
Komisija
Seimo nario ir ūkio ministro Viktoro Uspaskicho galimai neteisėtai veiklai proteguojant kai kuriuos asmenis ištirti ir įvertinti.
Tyrimo rezultatas
Komisija konstatavo, kad ūkio ministras per pavaldžius ministerijos tarnautojus protegavo Lietuvos verslo darbdavių konfederaciją, kad ji taptų verslo informacijos centrų dalininke.
V.Uspaskichas yra vienas konfederacijos kūrėjų ir buvęs organizacijos prezidentas.
Komisijos išvadas Seimas patvirtino.
Komisija
Galimiems Lietuvos Respublikos politikų viešųjų ir privačių interesų konflikto požymiams Lietuvos Respublikos valstybės kontrolės SAPARD 2004 m. išlaidų ataskaitų patvirtinimo valstybinio audito ataskaitoje ištirti.
Tyrimo rezultatas
Komisija neįžvelgė politikų interesų konflikto skirstant paramą, bet Seimas šioms išvadoms nepritarė.
Komisija
Lietuvos Respublikos visuomenės informavimo priemonėse paskelbtos informacijos apie Maskvos miesto vyriausybės astovo Baltijos šalims Aleksandro Mizgario raštą ir Lietuvos ūkio ministro bei Ūkio ministerijos valstybės tarnautojų ir Maskvos miesto vyriausybės tarpusavio santykiuose galimų valstybės politikų viešųjų ir privačių interesų konflikto klausimams ištirti.
Tyrimo rezultatas
Komisija nusprendė, kad raštas galėjo būti oficialus Maskvos vyriausybės dokumentas, o Darbo partijos lyderis, eidamas ūkio ministro pareigas bei spręsdamas tarpusavio bendradarbiavimo klausimus tarp Lietuvos ūkio ministerijos ir Maskvos miesto vyriausybės, galėjo sukelti viešųjų ir priuvačių interesų konfliktą.
Šioms išvadoms pritarė ir Seimas.
Komisija
2005 m. balandžio–gegužės mėn. visuomenės informavimo priemonėse paskelbtiems faktams apie galimą korupciją Vilniaus miesto savivaldybėje ištirti.
Tyrimo rezultatas
Komisija padarė prielaidą, kad paslaptingasis "abonentas", kuriam neva buvo mokami pinigai už įmonių grupei "Rubicon" palankius sostinės savivaldybės sprendimus, yra Vilniaus meras, todėl jis turi trauktis iš posto.
Komisijos išvadoms Seimas pritarė.
Komisija
AB "Alita" privatizavimo aplinkybėms ištirti.
Tyrimo rezultatas 
Komisija tebedirba.
Seimas renkasi pragmatinį požiūrį į buvusius KGB agentus
Audrius Bačiulis
Naujas praėjusią savaitę Seimo svarstyti pradėtas Liustracijos įstatymo projektas, siūlantis suteikti dar vieną galimybę buvusiems sovietinių specialiųjų tarnybų agentams prisipažinti Lietuvos valstybinėms institucijoms, rodo, kad parlamentarai linkę į dekagėbizacijos procesą žiūrėti pragmatiškai, valstybės saugumo požiūriu, o ne iš moralės pozicijų.
Žinia, kol įstatymo projektas tik pateiktas svarstyti, sunku pasakyti, kaip jis atrodys po pusantro mėnesio, kai, kaip planuojama, bus priimtas.
Dabartinė Liustracijos komisijos vadovė, Genocido ir rezistencijos tyrimo centro direktorė Dalia Kuodytė prognozuoja, kad svarstymas gali būti "karštas" ir dar nežinia, kokios pataisos bus padarytos pirminiame įstatymo projekte.
Tačiau kol kas tendencijos aiškios – siekti, kad naujas įstatymas prisidėtų prie valstybės saugumo stiprinimo, įvairius moralinius samprotavimus atidedant į šalį.
Šis pragmatiškas požiūris į buvusius slaptuosius KGB bendradarbius buvo suformuluotas dar pernai pavasarį, kai, atnaujinus Liustracijos komisijos sudėtį, kartu buvo apsispręsta imtis tobulinti ir patį Liustracijos įstatymą.
Tuomet Seimo Nacionalinio saugumo ir gynybos komiteto pirmininkas Alvydas Sadeckas labai aiškiai suformulavo darbo kryptį, nurodydamas, kad nacionalinio saugumo požiūriu svarbu ne tik įrašyti atskirus asmenis į prisipažinusiųjų įskaitą, bet ir vykstant liustracijos procesui išardyti buvusį agentūrinį tinklą, sistemą, kuria gali pasinaudoti veikiančios specialiosios tarnybos.
Mat, pasak A.Sadecko, realų pavojų nacionaliniam saugumui pirmiausia kelia iki šiol neišaiškinti buvę slaptieji bendradarbiai, kurių bylos buvo išvežtos iš Lietuvos.
Taigi valstybės požiūriu svarbiausia išsiaiškinti tuos maždaug tris tūkstančius buvusių (o gal ir esamų) sovietinių slaptųjų tarnybų informatorių, kurie neatėjo prisipažinti per pirmąjį jiems įstatymo suteiktą laikotarpį.
Todėl po penkerių metų pertraukos jiems vėl siūloma suteikti tokią (gali būti, jau paskutinę) galimybę, mainais žadant įslaptinti informaciją apie jų bendradarbiavimą su KGB, jeigu jie, žinoma, nepretenduos tapti politikais ar užimti aukštus postus valstybės tarnyboje.
Tačiau čia iškyla moralinė dilema – o kuo šitie, pradžioje bandę nuslėpti savo praeitį, tačiau vėliau nutarę išnaudoti antrąjį šansą, buvę kagėbistai geresni už tuos, kurie irgi manė, kad jų niekas neras, bet per praėjusius metus buvo išaiškinti D.Kuodytės vadovaujamos komisijos ir išvilkti į dienos šviesą?
Kad ir kaip ten būtų, ir vieni, ir kiti kadaise nepanoro bendradarbiauti su Lietuvos valstybe, o vėl prisipažinti ėmė bėgti tik po to, kai pamatė "Valstybės žiniose" kone kas savaitę skelbiamas "buvusiųjų" pavardes.
"Tikėtina, kad po to, kai dabartinė Liustracijos komisija pradėjo veikti energingai, norinčiųjų prisipažinti smarkiai padaugės, - pernai "Veide" rašė vienas Liustracijos komisijos narių istorikas Antanas Kulakauskas.
- Jau dabar į komisiją kreipiasi tai padaryti norintys asmenys.
Bet kaip šiuo atveju bus su tais, kuriuos komisija jau pripažino buvus slaptais KGB bendradarbiais ir paskelbė jų pavardes?
Juk prisipažinusiųjų pavardės neskelbiamos, o jų bendradarbiavimo su KGB duomenys praktiškai įslaptinami, išskyrus atvejus, kai toks asmuo sumano tapti politiku".
Iš tiesų – kuo koks nors valstybės tarnautojas X, kadaise bendradarbiavęs su KGB, o vėliau, kaip per radiją pasakojo Seimo pirmininkas Artūras Paulauskas, patikėjęs kažkurių pareigūnų patikinimu, esą Liustracijos komisijos veikla bus per daug formali, ir neatėjęs prisipažinti, yra geresnis už, tarkime, premjero patarėją Vilių Kavaliauską ar garsų kolekcininką Leoną Kiauleikį?
Iš esmės tik tuo, kad jo byla gulėjo ant tolimesnės Ypatingojo archyvo lentynos ir todėl nespėjo atsidurti ant D.Kuodytės vadovaujamos komisijos stalo.
Tačiau jis, baimės genamas dabar atėjęs prisipažinti, bus įslaptintas, o anie (kaip ir dar trys dešimtys kitų) viešai įvardyti kagėbistais.
"Veido" kalbinta D.Kuodytė pripažįsta, kad čia tikrai yra tam tikros neteisybės.
"Bet supraskime, kad visus tenkinančio "gero" liustracinio sprendimo dabar paprasčiausiai jau nėra, - sako ji. – Todėl manau, kad vis dėlto mums daug svarbiau gauti kuo išsamesnės informacijos apie buvusį KGB tinklą.
O tai galima padaryti tik vienu atveju – jeigu dabar tiems žmonėms, kurie kadaise bendradarbiavo, suteiksime dar vieną galimybę prisipažinti.
O dabar jie tikrai eis, nes nė vienas nėra tikras, ar jo byla išvežta į Rusiją, ar likusi Lietuvoje, o jei ir išvežta, tai ar kitose Vilniuje esančiose KGB bylose nėra nuorodų į jo bylą".
Be to, D.Kuodytės teigimu, kitų daug sėkmingiau nei Lietuva liustraciją vykdžiusių Vidurio ir Rytų Europos valstybių patirtis rodo, kad šis procesas lauktų rezultatų nedavė.
"Pavyzdžiui, vokiečiai, turėję praktiškai nepaliestą "Stasi" archyvą ir pradėję liustraciją, pakeitė daugybę valstybės tarnautojų, nušalino kone visą komunistinių laikų teisėjų korpusą, - pasakojo ji.
– Ir koks rezultatas?
Iš esmės – jokio.
Kartais dargi neigiamas, nes, pavyzdžiui, iš vakarinės Vokietijos dalies į rytinę perkelti teisėjai priimdami sprendimus bylose nesugebėdavo atsižvelgti į vietinę specifiką, nes jos paprasčiausiai nežinojo".
Pernai Lietuvoje viešėjęs Čekijos konstitucinio teismo pirmininkas Pavelas Rychetsky, vienu geriausių ir efektyviausių laikomo Liustracijos įstatymo autorius, "Veido" paklaustas, ar liustracija pateisino į ją dėtas viltis, atvirai atsakė: "Ne, nepateisino".
Visi buvusių komunistinių specialiųjų tarnybų bendradarbių apribojimai atsimušė į tai, kad "buvusieji" visai nesistengė dirbti valstybės tarnyboje.
Jie nuėjo į bankus, stambias akcines bendroves, patys užsiėmė verslu.
Juos dėl turimų ryšių bei pažinčių mielai samdė netgi pačios didžiausios pasaulio bendrovės.
Tad naujoje lietuviško Liustracijos įstatymo redakcijoje numatyta galimybė buvusiems KGB bendradarbiams sutrumpinti apribojimus įsidarbinti iki penkerių metų (bet ne ilgiau nei iki 2009-ųjų), ko gero, yra visai protingas sprendimas.
Galiausiai, kaip rodo Kazimieros Prunskienės pavyzdys, netgi oficialus įrašas apie bendradarbiavimą su KGB visiškai netrukdo balotiruotis į Seimą.
Vienintelis protingas apribojimas – neleisti jiems būti valstybės institucijų vadovais, dirbti teisėsaugos, krašto apsaugos srityje ar kitą darbą, susijusį su įslaptintos informacijos naudojimu, vadovauti nacionaliniam saugumui strateginę reikšmę turinčioms įmonėms, kaip ir numato naujoji Liustracijos įstatymo redakcija.
Kartu negalima sakyti, jog D.Kuodytės pernai įsiūbuotas liustracijos procesas nedavė visai jokių moralinių rezultatų.
Vien tai, kad visuomenei buvo priminta ši problema, kad vėl pradėta diskutuoti apie išdavikus ir jų moralinę atsakomybę, – didelis dalykas.
O jeigu dar pavyks gauti papildomos, grynai praktinės informacijos apie buvusią KGB veiklą – irgi ne toks jau blogas rezultatas.
Visuomenė
Žodis yra vertybė, o ne prekė
Dalia Jazukevičiūtė
Mums visada smalsu sužinoti, kaip Lietuvoje jaučiasi amerikietis ar koks kitas užsienietis, apsisprendęs čia gyventi ir dirbti.
Tačiau Romas Sakadolskis sako visada jautęsis esąs lietuvis, nors gimė Vokietijoje, o sulaukęs dvejų su puse atsidūrė Amerikoje: "Baigiantis karui, grėsmingai artėjant rusų armijai, mano tėvai paskutiniu traukiniu iš Kybartų išvyko į Vokietiją.
Tėvas, vienos Kybartų eksporto ir importo bendrovės buhalteris, puikiai suprato, kad reikia bėgti, nes jau 1940 m. buvo turėjęs nemalonumų su rusų valdžia ir suprato, kad represijų neišvengs, - pasakoja pašnekovas.
– Bet mano tėvai šventai tikėjo, kad tas pasitraukimas laikinas.
Kaip ir daugelis lietuvių, skubančių bėgti nuo rusų fronto, jie sukrovė į skrynią patalus, indus, kitus brangesnius šeimos daiktus ir užkasė į žemę...
Ten, žinoma, viskas ir supuvo.
Bet aš užaugau atmosferoje neblėstančio laukimo, kad štai po metų kitų mes sugrįšime į Lietuvą.
Tėvas tarstelėjo, kad jį galbūt teks laidoti Amerikoje, kai man jau buvo dvylika metų".
R.Sakadolskis, pirmą kartą lankydamasis Lietuvoje, dar gerokai iki Sąjūdžio, aplankė ir Kybartus.
Žinoma, tam reikėjo specialaus leidimo, kaip ir bet kuriai kitai užsieniečio kelionei tolėliau nuo Vilniaus.
Pasak pašnekovo, niekam nebuvo paslaptis, kad nuolatinė kurio nors "Tėviškės" draugijos atstovo palyda reiškė ne ką kitą, o saugumo priežiūrą.
"Kybartuose, suradęs motinos trobą, išgąsdinau ten gyvenančius žmones, kurie pamanė, jog aš turėsiu jiems kokių nors turtinių pretenzijų, - prisimena R.Sakadolskis.
– Kalba nesirišo.
Bet vis dėlto sutikau vieną moterį, kuri mane atpažino iš veido pagal motinos bruožus ir mudu nuoširdžiai pasikalbėjome.
Turėjau vilčių pabendrauti su Kybartų kunigu, bet ir to neradau...
Vėliau paaiškėjo, kad jis buvo išsiųstas į Kaliningradą, kad tik su manimi, "Amerikos balso" korespondentu, nesusitiktų".
"Kalba Amerikos balsas iš Vašingtono"
R.Sakadolskis, žurnalistinę praktiką pradėjęs Čikagos lietuvių radijuje "Margutis", 1969 m. buvo pakviestas bendradarbiauti su "Amerikos balso" lietuviškąja redakcija ir netrukus tapo etatiniu "Amerikos balso" žurnalistu.
Nors darbovietės nekeitė 32 metus, tačiau žurnalistinis darbas buvo ganėtinai įvairus – jam teko dirbti korespondentu Čikagoje ir Vašingtone, atlikti užduotis lietuvių ir anglų kalba įvairiuose JAV miestuose, Europoje, Australijoje, Pietų Amerikoje.
"Amerikos balsas", kaip ir "Laisvosios Europos" ar Vatikano radijo stotys, stengėsi suteikti kuo daugiau informacijos apie pasaulį tų kraštų žmonėms, kurie gyveno atskirti totalitarinio režimo.
Paklaustas, ar giliu sovietmečiu buvo koks nors "grįžtamasis ryšys" tarp "Amerikos balso" lietuviškosios redakcijos ir Lietuvos gyventojų, pašnekovas sako, kad atgarsiai iš klausytojų Lietuvoje redakciją pasiekdavo labai retai.
"Sulaukę laiško iš Lietuvos turėjome mokėti skaityti ir tarp eilučių.
Gavę laišką iš Lietuvos klausytojo, kuris mus plūsta, suprasdavome, kad žmogus mums tiesiog perdavė žinią, jog klauso mūsų laidų.
Juk kitokių laiškų sovietinė cenzūra nepraleisdavo.
Laiškus mums rašyti apskritai buvo pavojinga.
Žmonės buvo atsargūs, gyveno apimti baimės, mus tik kartais pasiekdavo vienas kitas rankraštis, slapta išvežtas iš Lietuvos", - prisimena R.Sakadolskis.
Pasak pašnekovo, tokia slogi situacija pasikeitė į gera, kai Lietuvoje atsirado pogrindinis periodinis leidinys "Katalikų bažnyčios kronika".
"Amerikos balso" redakcija pradėjo gauti kur kas daugiau informacijos apie tikrąją padėtį Lietuvoje ir stengėsi ją perduoti klausytojams.
Netrukus prie geresnio informacijos tiekimo Vakarams prisidėjo ir kiti leidiniai - "Alma mater", "Perspektyvos", "Aušra".
"Bet, žinoma, iš esmės viskas pasikeitė tik kartu su Sąjūdžiu.
1988 m. per pirmąjį Sąjūdžio suvažiavimą aš jau dirbau korespondentu, telefonu perduodavau žinias Vašingtonui, - džiugiai, kaip ir daugelis mūsų, Atgimimo laikus prisimena R.Sakadolskis.
– Man jau tada buvo visiškai aišku, kad nepaisant marksistų, tokių kaip V.Petkevičius ar A.Čekuolis, vis kalbančių apie pertvarką, Lietuva siekia ne pertvarkos, o laisvės".
Paklaustas, kodėl 2002 m. nutrūko "Amerikos balso" lietuviškosios redakcijos darbas - ar tik todėl, kad JAV vyriausybė, finansuojanti radijo stoties darbą, įsitikino, kad Lietuvos žiniasklaida jau nebepriklauso nuo valdžios, R.Sakadolskis atsakė, jog laikmetis sudėliojo prioritetus.
Pasak jo, daugiausia JAV vyriausybės dėmesio dabar atitenka Artimiesiems Rytams.
Ypač tai išryškėjo po 2001 m. teroro išpuolio Niujorke, per kurį žuvo trys tūkstančiai žmonių.
Radijo stotis "Amerikos balsas", rengiantis laidas penkiasdešimčia pasaulio kalbų, padažnino transliacijas į Rytus.
Pilietiškumo svarba
Prieš metus R.Sakadolskis su žmona Emilija grįžo į Lietuvą.
Dėsto Vilniaus universiteto Žurnalistikos instituto studentams, moko vidurinės mokyklos moksleivius informacinio raštingumo ir daug laiko skiria Pilietinės visuomenės instituto programoms įgyvendinti.
"Prisidedu prie suaugusiųjų pilietinio švietimo programos "Civitas" įgyvendinimo, - sakė žurnalistas.
– Diskusijose, surengtose įvairių miestų ir miestelių mokyklose ar bibliotekose, aptariame skaudžiausias nūdienos problemas.
Kalbame apie viską, kas domina žmones.
Aš dažniausiai diskutuoju žurnalistikos temomis – nagrinėjame jos objektyvumo ar neobjektyvumo priežastis, įvairius tikrovės perteikimo būdus.
O kartais tiesiog kalbame, kaip išmokti teisingai skaityti laikraštį, atskirti melą nuo tiesos, nepaklysti informacijos sraute.
Nemažai diskutuota apie reklamos vaidmenį spaudoje ir televizijoje, šou verslą, kokia iš tiesų gali būti Lietuvos televizija ir kokios reikia mąstantiems piliečiams.
Nors suprantu, kad daug ką lemia ekonominiai dalykai, tačiau manau, kad pilietinės visuomenės formavimas lemia ne mažiau.
Žodis yra vertybė, o ne prekė, kurią gali pirkti ir parduoti".
R.Sakadolskis dar neužsikrėtė lietuviškuoju pesimizmu.
Jis neabejoja, kad visuomenė nors iš lėto, bet vis dėlto pilietiškai stiprėja, žmonių sąmoningumas didėja ir tai netruks pajusti žiniasklaida – žmonės nebepirks nekokybiškų laikraščių ir žurnalų, o prastų TV laidų reitingai nukris.
Ar brangios privačios poliklinikos?
Zita Vagonienė
Neseniai privatus "Northway" medicinos centras (NMC), teikiantis tokias pat sveikatos priežiūros paslaugas, kaip ir bet kuri valstybinė poliklinika, atšventė savo pirmąjį gimtadienį.
Pasak centro direktoriaus prof.
Vytauto Basio, per metus centre užsiregistravusių klientų padaugėjo nuo pusantro iki trijų tūkstančių, o bendrosios praktikos gydytojų - nuo 26 iki 56.
Per dieną centre vidutiniškai apsilanko 150 pacientų.
Vienas gydytojas prižiūri 700 pacientų (valstybinėje poliklinikoje – iki 1500).
"Northway" medicinos centro direktoriaus teigimu, susumavus pirmuosius rezultatus galima teigti, kad kokybiškos privačios medicinos paslaugos Lietuvoje turi paklausą, bet ką tik susikūrusiam nedideliam medicinos centrui jas teikti nėra pelninga, o kartais net nuostolinga.
"Lietuvoje pas bendrosios praktikos gydytoją, už kurio teikiamas paslaugas pacientui mokėti nereikia nei valstybinėje, nei privačioje įstaigoje, nes už jas sumoka teritorinės ligonių kasos, valstybinėje poliklinikoje žmogus apsilanko du kartus per metus (Lietuvos sveikatos informacijos centro duomenimis, 2004 m. pas bendrosios praktikos gydytoją apsilankė 6,8 mln. gyventojų), o į privatų centrą jis ateina keturis kartus per metus.
Iš to galima daryti tokias išvadas: pirma – mes gerai dirbamee, antra – mums tai brangiai kainuoja", - aiškina prof.
V.Basys.
O kiek pačiam pacientui kainuoja prižiūrėti savo sveikatą privačioje sveikatos priežiūros įstaigoje, palyginti su valstybine poliklinika?
Už kokias medicinos paslaugas ir kada jam tenka mokėti papildomai privačioje ir viešoje sveikatos priežiūros įstaigoje?
Ar labai skiriasi mokesčių už teikiamas paslaugas dydis?
Apie privačias ir "valdiškas" kainas
Vilnietė Jurgita Ramanauskienė, auginanti dvi dukreles, prieš metus iš Antakalnio poliklinikos persiregistravo į "Northway" medicinos centrą, įsiskūrusį netoli jos namų, dėl kelių priežasčių.
"Mane jau buvo "užpjovusios" tos eilės registratūroje ir prie gydytojo kabineto, tie skersvėjai koridoriuose, nuo kurių reikėjo nuolatos saugoti sergantį vaikelį, pikti poliklinikos darbuotojai, vos sugebėdavę atsakyti į tavo pasisveikinimą, ką jau kalbėti apie malonesnį bendravimą su pacientu", - prisimena Jurgita, pabrėždama, kad privačiame "Northway" medicinos centre ji dar nė sykio nėra laukusi eilėje, ten maloni ir jauki aplinka, mandagūs besišypsantys darbuotojai, supratingi, pacientu besidomintys gydytojai.
"Tik šiame centre mano mažėlė liovėsi bijojusi gydytojų.
Viltė žino, kad geroji teta baltu chalatu visada miela, kad jos kabinete galima atsigulti ant lovelės-begemoto, o prieš tai laukiamajame pažaisti dėlionę", - tvirtina mergaitės mama.
Anot prof. V.Basio, vaikai iki 18 metų sudaro 22 proc. "Northway" medicinos centro pacientų, kai tuo tarpu vidutiniškai Lietuvoje šis skaičius tesiekia 15 proc.
"Anksčiau vieno vaiko išlaidoms per metus Teritorinės ligonių kasos (TLK) skirdavo 103 litus.
Pagal naujausius įkainius ši suma sudarys 146 litus, tačiau mūsų skaičiavimais vieno vaiko priežiūra per metus mums kainuoja 160 litų", - vardija centro direktorius, primindamas, kad bendrosios praktikos gydytojo teikiamos paslaugos tiek suaugusiems, tiek vaikams jų centre, kaip ir visose medicinos įstaigose Lietuvoje, yra nemokamos, išskyrus tuos atvejus, kai pacientui prireikia specialisto konsultacijos ir tyrimų, kuriems atlikti centras neturi kvotos.
"Antrinio lygio paslaugoms taikomos kvotos, t.y. medicinos įstaigai skiriama tam tikra pinigų suma.
Pernai gavome 18 tūkstančių litų.
Jeigu viena specialisto konsultacija vidutiniškai kainuoja 25 litus, vadinasi, per metus apytikriai susidaro 700 konsultacijų.
O tai reiškia, kad mūsų centre tik labai nedaug žmonių gali pasinaudoti nemokamomis antrinio lygio medicinos paslaugomis", - teigia pašnekovas.
Vilniaus Antakalnio poliklinikos direktoriaus pavaduotoja Genė Grikevičienė, paklausta, kada pacientas turi papildomai sumokėti už jų poliklinikoje teikiamas paslaugas, nurodė net keletą atvejų.
"Viešojo gydymo įstaigoje pacientas turi susimokėti už specialistų konsultacijas ir tyrimus, kai, bendrosios praktikos gydytojo manymu, antrinio ir tretinio lygio tyrimai yra nebūtini, bet pacientas vis tiek nori būti ištirtas.
Taip pat pacientas turi susimokėti, kai iš karto eina pas specialistą, neturėdamas bendrosios praktikos gydytojo nukreipimo (išskyrus tuos atvejus, kai pacientui reikalinga būtinoji pagalba, numatyta įstatymo).
Beje, tuo atveju jis susimokama tik už pirmą vizitą.
Jeigu specialistas paskiria pacientui ateiti antrą ir trečią kartą (pvz., perrišti po operacijos), pacientui mokėti nebereikia", - aiškina pokalbininkė, pabrėždama, kad pacientas turi susimokėti už visas teikiamas paslaugas (pagal nustatytą kainyną), jeigu neturi socialinio draudimo.
Kaip "Veidui" sakė G.Grikevičienė, viešoje sveikatos priežiūros įstaigoje mokamų antrinio lygio medicinos paslaugų kainos svyruoja nuo 28 iki 35 litų, tretinio lygio (kurias teikia, pvz., Santariškių klinikos specialistai) – nuo 52 iki 71 litų.
Privačiame "Northway" medicinos centre mokamos specialistų paslaugos, anot V.Basio, kur kas brangesnės.
Pavyzdžiui, kai kurie ten atliekami tyrimai gali kainuoti 2-3 kartus brangiau.
"Northway" medicinos centre veikiantis dienos chirurgijos centras, kaip paaiškėjo po vienerių veiklos metų, taip pat labai nuostolingas, nes, prof. V.Basio teigimu, žmones labai sunku įtikinti, kad iš esmės čia operacijų kainos niekuo nesiskiria nuo atliekamų valstybiniame chirurgijos centre.
"Mano pažįstamas turėjo urologinių problemų.
Poliklinikoje, kurioje jis buvo registruotas, urologo nebuvo, todėl jį pasiuntė konsultuotis į kitą valstybinę polikliniką.
Eilėje jis pralaukė dvi savaites.
Mokėti už konsultaciją nereikėjo, bet kai gydytojas pasakė, ką reikia nusipirkti norint tirtis toliau, gavosi visai nemenka sumelė.
Tuo tarpu atėjęs į mūsų centrą jis tą sumą būtų sumokėjęs už paslaugą", - pasakoja centro vadovas.
Rimtai susirgęs visur mokėsi daugiau
Ponia Jurgita, "Veido" paklausta, ar dažnai per tuos metus jai teko prašyti gydytojo pagalbos privačiame medicinos centre ir kiek tai kainavę, atsakė, jog sunkiai susirgus Viltei centre ji praėjusiais metais lankėsi daugiau nei penkis kartus ir išleido apytikriai tris šimtus litų.
"Tie pinigai, kuriuos išleidau, - jokia prabanga.
Papildomai mokėjau tik tada, kai dukrai reikėjo atlikti gerklės ir žarnyno tyrimus", - sako pokalbininkė.
Pasak prof. V.Basio, savaime suprantama, kad už tyrimus, kurie atliekami privačiame medicinos centre, reikia mokėti gerokai brangiau, tačiau čia jie atliekami modernia įranga, yra kokybiški ir tikslūs.
"Tarkim, jums reikia atlikti gastrofibroskopinį (skrandžio ir storosios žarnos) tyrimą.
Eidamas į valstybinę polikliniką jūs galvojate tik apie tai, kad pasitaikytų geras gydytojas, sugebantis atlikti tyrimą, ir visiškai nemąstote, kokia aparatūra tas tyrimas bus atliekamas, ar tinkamai dezinfekuojami medicinos instrumentai.
(Medicinos instrumentai gali būti dezinfekuojami 70 tūkst. litų vertės aparatu arba pamerkiant juos į indą su dezinfekuojamuoju skysčiu.) Čia ir slypi tyrimų kokybė bei patikimumas", - dėsto profesorius, paaiškindamas, kodėl toks tyrimas jų centre gali kainuoti nuo 80 iki 100 litų.
Tačiau, anot pašnekovo, teikiamos paslaugos savikaina labai priklauso ir nuo poliklinikos gaunamų kvotų.
"Jeigu viena įstaiga antrinio lygio konsultacijoms ir tyrimams pagal sutartį su TLK metams gauna 18 tūkst., o kita – 200 tūkst. litų, tuomet paslaugų įkainiai jose taip pat labai skiriasi", - teigia V.Basys.
Paklaustas, pagal ką nustatomos tos kvotos, profesorius pajuokavo, kad tiksliausia būtų sakyti - pagal akių spalvą: "Dešimt metų diskutuojame, tačiau jokių kriterijų iki šiol nėra".
"Veido" pokalbininkė Jurgita sako dar neapsisprendusi, ar iš Antakalnio poliklinikos perregistruoti ir savo vyresniąją dukrą Ievą.
"Mano vyresnioji ilgai sirgo astma, todėl bijau, kad ligai paūmėjus neišgalėsiu sumokėti už gydymą", - atvirai sako mama.
Prof. V.Basys patvirtina, kad tik sunkiomis ligomis nesergančio žmogaus priežiūra jų centre nieko nekainuoja, bet rimčiau susirgus per metus gali tekti papildomai išleisti penkis ar šešis šimtus litų.
"Per metus iš mūsų centro išėjo du šimtai pacientų.
Žmonės pasiskaičiavo ir suprato, kad jiems čia per brangu.
Daugiausia mūsų pacientai yra vidutines pajamas gaunantys asmenys", - teigia direktorius, pasidžiaugdamas, kad rimtesnių nusiskundimų dėl gydytojų kvalifikacijos ar blogo gydymo per šiuos metus nebuvo.
Paklaustas, kas tuomet jiems, patiriantiems nuostolių dėl bendrosios praktikos gydytojų darbo, padeda išsilaikyti, profesorius atsakė, kad juos gelbsti profilaktiniai sveikatos patikrinimai, skiepijimai bei centro veikla, susijusi su žmonių sveikatinimu.
Anot centro direktoriaus, šiais metais turėtų būti nuspręsta, ar centrui verta didinti bendrosios praktikos gydytojų krūvį, t.y. ar priimti daugiau pacientų.
"Mums bendrosios praktikos gydytojų veikla gali būti naudinga tik tada, jeigu žmogus ateitų pas mus tik du kartus per metus ir jeigu mūsų centre būtų daug prisirašiusiųjų ir retai besikreipiančiųjų, kaip šiuo metu yra didžiosiose poliklinikose.
Todėl kol kas išsilaikome tik dėl akcininkų dotacijų", - reziumuoja pokalbininkas.
NMC per metus suteikė paslaugų:
bendrosios praktikos gydytojai priėmė 11 tūkst. pacientų,
atlikta laboratorinių tyrimų - 13 tūkst.,
atlikta chirurginių operacijų – 105,
suteikta sveikatingumo paslaugų – 4500,
suteikta paslaugų ambulatorinėje reabilitacijoje – 5200.
&lt; BR&gt; Šaltinis: "Northway" medicinos centras 
NMC 2005 m. dirbo gydytojų:
bendrosios praktikos – 46,
konsultantų – 6,
odontologų – 4.
"Northway" medicinos centre dirba aštuoni mokslų daktarai ir trys profesoriai
Šaltinis: "Northway" medicinos centras
Kultūra
Galerija - tai gyvenimo būdas
Renata Baltrušaitytė
Pakviesti į naujos meno galerijos Vilniuje atidarymą, dailininkai patyliukais svarsto, ar bus pakviesti į jos uždarymą.
Manote - juodas humoras?
Šiek tiek, nes dažniausiai galerijos miršta tyliai, be jokių iškilmingų "šermenų", apie savo baigtį niekam nepranešdamos.
Tačiau kartu ir juoda realybė, nes viltingai pradėjusių ir po keleto metų visiems laikams duris užvėrusių galerijų sostinėje sąrašas grėsmingai ilgėja, bylodamas apie tai, kad išlaikyti galeriją Lietuvoje reikia ypatingų pastangų ir sugebėjimų.
Štai pavyzdys iš praėjusios savaitės kultūrinės kronikos: Senamiesčio dominijoje duris visuomenei pirmą kartą atveria galerija "Virtu".
Susirinkusieji su vyno taurėmis rankose svarsto, ar tebeegzistuoja gretimoje gatvelėje gražiai gyvavusi, parodų pristatymus su džiazo muzika rengdavusi galerija "IBID projektai".
Naujosios galerijos šeimininkai tvirtina ją užsidarius, niekas daugiau negali šios žinios nei paneigti, nei patvirtinti.
Būna galerijos saulėlydyje toks periodas, kai sunku susigaudyti, ar įmanoma į ją patekti.
Darbo laikas vis trumpėja, galiausiai durys atveriamos tik tam tikromis progomis arba iš anksto susitarusiems lankytojams.
Pirmoji pamoka
"Virtu" savininkai Modestas Katkevičius ir Erika Zenkevičiūtė - jauni verslininkai, kurie, kaip ir kiekvieni pradedantieji galerininkai, nestokoja žavaus optimizmo.
"Galerija mums - hobis, nes patys jokių meninių diplomų neturime.
Tik Erika vaikystėje mokėsi piešti, o aš domėjausi istorija, mėgstu antikvarinį stilių.
Panašios į šią galerijos Vilniuje neradome, todėl ir ryžomės pabandyti", - pasakojo "Veidui" M.Katkevičius.
Pasak savininkų, "Virtu" stengsis rodyti tradicinės, realistinės pakraipos meną, kuris postmodernizmo persisotinusioje visuomenėje šiuo metu susigrąžina ankstesnes pozicijas.
Žadama užsiimti ir meno kūrinių nuoma.
Juk estetiniai interjerų dekoravimo reikalavimai didėja, be to, daug kas nuomojasi patalpas laikinai ir nenori investuoti didelių sumų į paveikslus, kurių vėliau neturės kur dėti.
Meno kūrinių nuomos paslauga mėgstantiems dažnus pokyčius sumažina rūpesčių naštą atnaujinant interjerą.
M.Katkevičiaus nuomone, ši veiklos niša Lietuvoje dar neužimta.
Atidarymo metu galerijoje buvo eksponuojami Aleksandro Vozbino, Alfonso Šuliausko ir kitų lietuvių dailininkų darbai, taip pat keletas XIX amžiaus vakarietiškosios tapybos pavyzdžių.
Stiklinėse spintose lankytojus viliojo skulptūrėlės iš medžio, kaulo bei rago, smalsuolius domino unikalios į mūšį besiveržiančius karius vaizduojančios šachmatų figūros.
Visi norintieji galėjo išbandyti ranką "Virtu" atidarymui skirtame kolektyvinės kūrybos paveiksle.
O vakaro finalui parengtas meno kūrinių aukcionas pateikė galerijos savininkams pirmą skaudžią pamoką: į naujų, nežinomų galerijų renginius mielai vaikšto tik draugai, paveikslų autoriai ir žurnalistai.
Nei vieni, nei kiti, nei treti neateina paveikslų pirkti.
Tad graži idėja aukcione surinktus pinigus skirti vieno Dailės akademijos studento stipendijai atidėta ateičiai.
Galerija ar salonas
"Galerija - tai gyvenimo būdas", - tvirtina "Lietuvos aido" galerijos direktorė Birutė Patašienė.
Prieš savaitę paskelbta, kad būtent jos vadovaujamai galerijai atiteko Vilniaus miesto savivaldybės teikiamas "Kolegų prizas".
Laimėtoją išrinko kolegos - penkiolikos sostinės galerijų deleguoti meno ekspertai.
"Lietuvos aido" galerija apdovanojimą pelnė už vasarą surengtą Kazės Zimblytės parodą "Akimirkos".
B.Patašienės nestebina tai, kad naujos meno galerijos dygsta (ir dingsta) kaip grybai po lietaus.
"Tiesiog žmonėms dažnai susidaro įspūdis, kad mūsų darbas - vienas malonumas.
Kasdienė ramybė, graži aplinka, įdomūs žmonės aplink, linksmi parodų atidarymai su vynu...
Įsivaizduojama, kad meno kūriniai, sukabinti gerai apšviestame kambaryje, - jau ir galerija, kurią pakanka dieną atrakinti, o vakare užrakinti", - sako Birutė.
"Galerija" - dabar apskritai madingas žodis, kurį jau nusičiupo prekybininkai.
Juk skamba jis prašmatniau negu "parduotuvė" ar "salonas", nors, daugelio supratimu, reiškia daugmaž tą patį.
Tačiau meno pasaulyje skirtumas tarp galerijos ir salono yra aiškus ir esminis: galerijos organizuoja parodas, salonai - ne.
Galerijos, nerengiančios parodų, iš tikrųjų turėtų vadintis kitaip.
Tik nebandykite to pasakyti jų savininkams: mirtinai įsižeis... 
"O juk nėra ko įsižeisti.
Kitomis aplinkybėmis aš galbūt irgi norėčiau turėti saloną.
Prisirenki sau artimo meno, sėdi ant minkštos sofutės su pūkuotu katinu, lauki smalsuolių ir siuvinėji...
Žmonės, kuriems tavo stilius patinka, užeina, išsirenka vieną kitą mielą daikčiuką savo namams.
Europoje tokių salonų daug", - teigia B.Patašienė.
Nuomos virtuvė
Galerininko gyvenimas, pasak "Lietuvos aido" galerijos direktorės, yra šiek tiek kitoks.
Pirmiausia planuojantieji steigti galeriją turėtų suvokti, kad įrengus patalpas ir pakabinus pirmuosius darbus tikrasis darbas (ir investicijos) tik prasideda.
Sukurti patikimos galerijos įvaizdį ir pripratinti visuomenę prie jos vardo geriausiu atveju prireiks dvejų trejų metų, jei nedarysite daug klaidų rinkdamiesi darbuotojus ir menininkus.
Apsiginkluokite geležine kantrybe, nes labai tikėtina, kad tuo metu galerijos pardavimai labiau primins pavienius laimingus atsitiktinumus.
Pernai Senamiestyje atidariusi savosios galerijos filialą - "Lietuvos aido" galeriją-M", B.Patašienė šiandien dar nesiryžta tvirtinti, kiek laiko jis gyvuos, ar pavyks rasti tinkamą koncepciją ir pritraukti ten meną perkančių žmonių.
Nors tie patys žmonės lankosi daugelyje galerijų, vis dėlto kiekvienos jų pirkėjų ratas šiek tiek skiriasi.
O tai, kad iki šiol Lietuvoje nebuvo teikiamos meno kūrinių nuomos paslaugos - mitas: ir šiandien ne vienas sostinės viešbutis džiugina savo svečius būtent nuomotais paveikslais.
Žmonės palengva pratinami prie minties, kad paveikslų iš galerijos negalima "skolintis" it knygų iš bibliotekos.
Nepriklausomybės pradžioje muziejai, noriai už simbolinį atlygį skolindavę fondų eksponatus televizijoms ar netgi bankams, daug kam suformavo būtent tokią nuostatą, kurią šiandien galerininkai bando keisti.
Tiesa, meno kūrinių nuoma turi savų juridinių keblumų: tai autorių teisių bei draudimo klausimai.
Apdrausti vertingus Lietuvos ribose liekančius meno kūrinius brangu ir sudėtinga, todėl dažniausiai su nuomininku pasirašomos sutartys, kuriose nurodoma, kad pastarasis yra visiškai atsakingas už tam tikros vertės meno kūrinio saugumą.
Savaime suprantama, brangiau įvertinti kūriniai nėra skolinami bet kam, o galerininkai prieš pasirašydami sutartį neretai pageidauja apžiūrėti ir patalpą, kurioje kūrinys bus saugomas.
"Tikrai nepalikčiau gero dailininko paveikslo ten, kur nėra deramos pagarbos kūriniui", - tikina B.Patašienė.
Pasikalbėjus su kitais sostinės galerininkais aiškėja, kad atlyginimas už tokią paslaugą būna skaičiuojamas įvairiai: procentu nuo įvertinto kūrinio vertės (žinoma, atsižvelgiant į kūrinių skaičių ir nuomos laiką) arba vienetiniu mokesčiu.
Jei tokia įstaiga, kaip viešbutis, pageidauja daug kūrinių, gali būti iškelta sąlyga, kad vieną ar keletą labiausiai patikusių darbų nuomininkas įsigytų.
Autorių teises nuomojant kūrinius vėlgi tenka gerbti, todėl galerijai reikalingas ir menininko sutikimas.
Todėl užsienyje paveikslų nuoma dažniausiai užsiima žmonės, turintys privačius vertingų meno darbų rinkinius.
"Tik nepainiokite jų su kolekcininkais - tikras meno kolekcininkas tokiu verslu niekada neužsiims", - perspėja B.Patašienė.
Nuoma dažniausiai tampa meno rinkinius paveldėjusių ar specialiai pinigus į kūrinius investuojančių žmonių verslu.
Pasaulis
Šiurpios Baltijos jūros paslaptys
Eugenija Grižibauskienė
"Nežadink Baltijos nelabojo", - taip pavadintas straipsnis, praėjusią savaitę pasirodęs amerikietiškajame "Newsweek", paskatino dar kartą atsigręžti į problemą, kuri turėtų jaudinti ne tik Lietuvą, bet ir visas valstybes, kurių krantus skalauja Baltijos jūra.
Neatsitiktinai "Newsweek" Baltijos jūrą vadina minų lauku.
Kyla realus pavojus, kad prasidėjus dujotiekio tiesimo darbams gali būti pažadintas ten snaudžiantis slibinas.
Kapitono dienoraštis
1947 m. Sovietų Sąjungos karinio jūrų laivyno kapitonas leitenantas Konstantinas Terskovas gavo nelengvą užduotį.
Jam buvo įsakyta pačioje giliausioje Baltijos jūros vietoje palaidoti 34 tūkst. tonų cheminių ginklų, konfiskuotų iš nacistinės Vokietijos.
Kadangi dauguma prekybinių ir karinių laivų buvo užsiėmę karinių trofėjų gabenimu, K.Terskovui teko vos du iš anglų išnuomoti krovininiai laivai, dar pora baržų ir būrys prievarta įdarbintų vokiečių jūreivių.
"Dirbant tokiais tempais mums reikės 10 mėnesių", - rašė jis dienoraštyje.
Jo užduotis buvo prie Gotlando salos, tarp Švedijos ir Latvijos krantų, paskandinti cheminius ginklus.
Kapitono dienoraštyje rašoma, kad sovietų jūreiviai tiesiog išmetė į jūrą tūkstančius sviedinių su cheminiu "įdaru", todėl nustatyti vietą, kur jie guli, nepaprastai sunku.
Maža to, paskandintos aviabombos dažnai iškildavo į paviršių.
"Mums teko šaudyti į jas iš kulkosvaidžių", - rašė K.Terskovas.
Dar 6-ajame dešimtmetyje bangos į Švedijos krantus išmesdavo sviedinių.
Vėliau jų nuolat įkliūdavo į žvejų tinklus.
Dabar, beveik po 60 metų, cheminių ginklų laidojimo vieta turi lemiamą reikšmę.
Praėjusių metų rugsėjį Rusija ir Vokietija pasirašė 5 mlrd. JAV dolerių vertės dujotiekio tiesimo sutartį.
Dujotiekis, kurio ilgis 1200 km, turi sujungti netoli nuo Sankt Peterburgo esantį Vyborgo uostą su Vokietijos Greifsvaldo miestu.
Numatytas dujotiekio maršrutas driekiasi netoli nuo Gotlando ir Bornholmo - rajonų, kuriuose po karo K.Terskovas su pagalbininkais paskandino cheminius ginklus.
Mirtinai pavojingos medžiagos
Rusijos ir Baltijos valstybių ekologai baiminasi, kad tiesiant dujotiekį jūros dugne gulintys ginklai bus pažeisti ir bus užteršta visa Baltijos akvatorija.
"Tiesti dujotiekį Baltijos jūros dugnu labai pavojinga, - įspėja Aleksandras Jablokovas, Rusijos ekologinės politikos centro vadovas.
– Visas jos dugnas nusėtas bombomis.
Pirmiausia reikėtų nustatyti tas vietas, kuriose jos guli".
Energijos žaliavos tiekimo iš Rytų į Vakarus klausimas Europoje įgauna vis aktualesnį ir vis komplikuotesnį pobūdį.
Rusijos koncernas "Gazprom", kuriam priklauso 51 proc. dujotiekio tiesimo kompanijos akcijų, nori kuo greičiau užsitikrinti tiesioginį tiekimo maršrutą, kuris vestų pas stambiausią jos klientę – Vokietiją.
Nutiesus šį dujotiekį Rusijai nereikėtų už dujų tranzitą mokėti kitoms šalims, tarkim, Ukrainai ar Lietuvai.
2013 m., kai abi Šiaurės Europos dujotiekio gijos bus sujungtos ir pradės dirbti visu galingumu (jo pralaidumas sudarys 52 mlrd. kub. m ), Vokietijai bus tiekiama daugiau kaip pusė Vokietijos poreikius tenkinančių dujų.
Kalbama, kad Gerhardui Shroderiui, tapusiam dujotiekio tiesimo konsorciumo, kurį sudaro "Gazprom", "E.ON" ir "BASF", stebėtojų tarybos pirmininku (metinė alga – milijonas eurų), teks gerokai patriūsti viešųjų ryšių srityje, kad įtikintų europiečius ne tik geopolitine šio projekto nauda, bet ir jo ekologiniu saugumu.
Nors sviediniai ir bombos jau pusę amžiaus guli jūros dugne, jų turinys, daugiausia odą pažeidžiančios dujos ipritas ir liuizitas, taip pat nervus paralyžiuojančios dujos tabūnas, iki šių dienų kelia mirtiną grėsmę.
Mokslininkų teigimu, ipritas ne tik pažeidžia odą, bet ir gali sukelti vėžį, juoba kad patekęs į gruntą jis gali išbūti aktyvus šimtus metų.
Du kartus, 1969 ir 1986 m., danų žvejai, į kurių tinklus įkliuvo sprogmenų su ipritu, atsidūrė ligoninėje.
"Kol cheminės medžiagos ramiai sau guli dugne užklotos dumblu, ypatingos grėsmės nekelia, - sako Aplinkos ministerijos Jūrinių tyrimų centro vadovas Algirdas Stankevičius.
- Tačiau tereikia jas išjudinti, ir pagautos bangų jos iškils į paviršių.
Jeigu oro temperatūra sieks ne mažiau kaip 14 laipsnių šilumos, garuodamas ipritas taps mirtinai pavojinga medžiaga".
Kitos medžiagos, tarkim, tabūnas, nervų sistemą paralyžiuojančios dujos, patekusios į vandenį savo blogąsias savybes praranda per pusantro mėnesio, bet iki tol spėja sunaikinti visus šalia esančius gyvus organizmus.
Lietuvos teritorijoje "snaudžianti" ginkluotė dar nepadarė žalos
Aplinkos ministerijos Jūrinių tyrimų centro duomenimis, po Antrojo pasaulinio karo Europoje iš viso liko apie 290 tūkst. t (bendras svoris) Vokietijos karinės pramonės cheminių ginklų, turinčių 65 tūkst. t (grynas svoris) 14 rūšių nuodingųjų cheminių medžiagų.
Didžiąją dalį šių aktyvių medžiagų, apie 39 proc., sudarė ipritas, nuo kurio išberia pūslelėmis, nervus paralyžiuojančios dujos tabūnas, ašarinės dujos ir plaučius dirginanti nuodingoji medžiaga fosgenas.
Karo pabaigoje visas šis trofėjus atiteko sąjungininkėms - JAV, Didžiajai Britanijai, Prancūzijai, SSRS, kurios ir nutarė cheminę ginkluotę krauti į baržas, pavojingąjį krovinį nuplukdyti kuo toliau į vandenyną ir paskandinti giliausiose jo vietose.
Tačiau dėl nepalankių meteorologinių sąlygų visas Vokietijos sukauptas cheminis ginklas buvo laidojamas padrikai - dėžės ir konteineriai buvo skandinami laivams plaukiant arba dreifuojant.
Pasak tyrinėtojų, ginkluotė kelia pavojų tik tada, kai esanti jos viduje karinė medžiaga pasklinda.
Tai gali atsitikti staiga, sprogimo metu, t. y. sprogimą gali sukelti mechaninis slėgimas iškėlimo operacijos metu arba rūdijant sviedinio sienelėms.
Iki šiol Helsinkio konvencijos regiono palaidotoje karinėje ginkluotėje tokių sprogimo atvejų dar niekada nebuvo nustatyta.
Jūrinių tyrimų centro vadovo A.Stankevičiaus žodžiais, korozija jau seniai pakenkė ginklų skenduolių sienelėms, ir dauguma cheminių medžiagų dabar tiesiog ramiai snūduriuoja jūros dugne: "Buvo patikrinti sprogmenys, kuriuos į jūrą vokiečiai išmetė gerokai vėliau – 7-ajame dešimtmetyje.
Jie jau buvo sudoroti korozijos".
Jūrinių tyrimų centras prie kelerius metus mokslinių tyrimų laivu "Vėjas" bei Krašto apsaugos ministerijos KJP laivu M-51 "Kuršis" atliko kompleksinę karinę bei mokslinę tiriamąją ekspediciją Lietuvos ekonominės zonos vakarinėje dalyje, 70 jūrmylių nuo Klaipėdos, kur yra paskandintos cheminės ginkluotės kapinynas.
Džina Donauskaitė 
[Temos] 
Šventę pasitinkame emigruodami?
Valstybinės Lietuvos šventės išvakarėse Europos Komisija pareiškė, kad reikia kuo greičiau atverti darbo rinką imigrantams iš naujųjų ES narių.
Jau dabar Europoje – lietuvių mokslininkai, biurokratai ir buvę verslininkai, dirbantys „juodus darbus”.
Kokiomis nuotaikomis pasitinkame šventę Lietuvoje ir už jos ribų?
Mėsos perdirbimo įmonėje, Jorkširo grafystėje (Jungtinė Karalystė), dirbanti Dalia sako iš Lietuvos niekur nebūtų važiavusi, jei ne didesnis uždarbis.
Prieš išvažiuodama moteris Lietuvoje turėjo smulkiojo verslo įmonę.
„Dabar dirbu beveik tą patį darbą, kaip ir Lietuvoje, bet ne 25 valandas per parą (tai tekdavo daryti rūpinantis nuosavu verslu), bet pagal įstatymus – aštuonias.
O jeigu turiu pasilikti ilgėliau, tai ir mokama daugiau”, – sako moteris.
Dabar Dalia uždirba šiek tiek daugiau, nei verslaudama Lietuvoje.
Tačiau moteris sako, kad šiokia tokia diskriminacija tarp anglų ir užsieniečių, dirbančių tą patį darbą, vis dėlto yra.
Dalia teigė: „Darbovietėje sklido kalbos, kad anglams buvo išmokėti solidūs kalėdiniai priedai prie atlyginimų, tuo tarpu imigrantams kalėdine dovanėle tapo 50 procentų nuolaida darbovietės produkcijai įsigyti”.
Dalia apie grįžimą į Lietuvą kol kas šneka santūriai: „Kai norint sąžiningai uždirbti nebereikės plėšytis, persidirbti ir užmiršti, jog, be darbo, dar galima ir gyventi, grįšiu”.
ES institucijose šiuo metu dirba keli šimtai lietuvių.
Vienoje ES institucijų Briuselyje dirbantis prisistatyti nepanoręs lietuvis sako, kad šis prestižinis darbas už Lietuvos sienų turi savų privalumų bei trūkumų.
Viena vertus, patekus į tarptautinę bendruomenę, prasiplečia akiratis, pagerėja komunikaciniai įgūdžiai.
Kita vertus, naujos darbo sąlygos apsunkina, nes reikia ne vien dirbti savo įprastais metodais, bet ir taikytis prie neįprastų aplinkybių, skirtingos kultūrinės patirties žmonių.
„Gyvenu kosmopolitinėje aplinkoje, nutolęs nuo realių įvykių savo valstybėje ir kartu vis dar neprisitaikęs belgiškoje aplinkoje.
Mat ES institucijų bendruomenė yra kitokia nei belgų bendruomenė.
Negalima sakyti, kad ji vengia bendrauti su ES institucijų darbuotojais, tačiau ir iniciatyvos nerodo”, – sako jis.
Paklaustas, ar jaučiąs kokią diskriminaciją kaip mažos šalies atstovas, lietuvis tvirtino diskriminacijos savo kailiu nepatyręs.
Tačiau mano, kad į mūsų tautiečius, dirbančius ES institucijose, požiūris yra toks pat, kaip ir į kitus ES naujokus.
„Gal taip yra dėl istorinių ir politinių aplinkybių – „geležinės uždangos”.
Vakarų europiečiai neturėjo daug informacijos apie Rytų ir Vidurio Europą.
Nežinojo, kokie, pavyzdžiui, yra Baltijos šalių atstovai.
Todėl dažnai didžiųjų valstybių atstovams esame šiokia tokia egzotika.
Žmonės linkę mus stebėti ir labai nustemba, įsitikinę, kad mes niekuo iš esmės nesiskiriame”, – sako jis. 
Žinia tik, jog, esant didesnėms didžiųjų ES valstybių kvotoms, natūralu, kad aukštesnių postų daugiau atitenka Vokietijos, Prancūzijos, Ispanijos ar kitos didelės valstybės atstovams.
Tačiau tai labai priklauso ir nuo paties žmogaus: iniciatyvus, geras darbuotojas visada bus pastebėtas.
Po pernai atliktos emigravusių jaunųjų lietuvių mokslininkų internetinės apklausos paaiškėjo, jog dauguma grįžti tėvynėn nenori.
Svarbiausia priežastimi apklaustieji nurodė prastą mokslo ir švietimo padėtį Lietuvoje bei menkas galimybes įgyvendinti savo idėjas.
Prieš pustrečių metų Lietuvoje apsigynęs daktaro disertaciją Robertas Kananavičius, gavęs pasiūlymą tęsti profesinę karjerą Suomijoje, neabejodamas iš tėvynės išvyko.
„Suviliojo galimybė padirbėti kitoje šalyje, pasisemti tarptautinės patirties, o ir atlyginimas ten didesnis”, – sako Robertas.
Juveskiulės universitete lazerinius tyrimus atliekantis mokslininkas yra vienintelis lietuvis daugiatautėje specialistų komandoje.
Robertas jokios diskriminacijos – kaip mažos šalies atstovas – nejaučiąs.
Juolab kad lazerinius tyrimus atliekantys mokslininkai lietuviai pasaulyje ir Europoje yra garsūs kaip gabūs specialistai.
Robertas Kananavičius teigė: „Dirbant mokslinį darbą, svarbu gabumai, laimėjimai.
Ir visai nesvarbu, iš kokios šalies esi”.
Robertas mano, kad savo šalyje gali būti keblu šį tą pasiekti.
Ypač eksperimentinių mokslų srityje, nes eksperimentai daug kainuoja.
Paklaustas, ar pasiilgsta tėvynės, Robertas atsakė, kad nesijaučia išvažiavęs iš Lietuvos, o ir gyvena mintimi, kad darbas užsienyje – ne nuolatinis.
„Dabar man atrodo, kad nieko ypatinga tame užsienyje nėra.
Užsienis, ir tiek.
Na, Suomija – graži šalis.
Žiemą – puikios sąlygos slidinėti”, – prisimindamas puikiai praleistas žiemos atostogas pasakojo Robertas Kananavičius.
Ar gresia Lietuvai nauja emigracijos banga
Turbūt sunku būtų surasti lietuvį, kuris neturėtų pažįstamų, draugų ar giminių, dirbančių užsienyje.
Pasak sociologės Daivos Kuzmickaitės, Lietuvos gyventojai emigruoja aktyviausiai, palyginti su kitomis naujosiomis ES šalimis.
Prieš savaitę Europos Komisijai pareiškus apie teigiamą laisvo darbo jėgos judėjimo įtaką Europos ekonomikai, apribojimus darbuotojų antplūdžiui iš naujųjų 10–ties Sąjungos šalių po plėtros taikiusios senbuvės raginamos jų atsisakyti kuo greičiau.
Užimtumo komisaras Vladimiras Špidla prieš savaitę pareiškė, jog apribojimus vietinėse darbo rinkose užsieniečiams taikančios 12 senbuvių bei naujokės Vengrija, Lenkija bei Slovėnija turėtų rimtai svarstyti, ar jie yra tikslingi.
Mat Jungtinė Karalystė, Airija bei Švedija – šalys, savo darbo rinkas dešimčiai naujų ES narių atvėrusios vos tik prisijungus prie Bendrijos, patyrė ekonominį augimą ir išsprendė daug senų darbo rinkos problemų.
Kitaip nei bijota, didelio pigios darbo jėgos antplūdžio nesulaukta, vietinių gyventojų nedarbas dėl galimos nesąžiningos konkurencijos nepadidėjo, o ir socialinės tarnybos puikiai susitvarkė su imigrantų skaičiaus padidėjimu.
Jungtinės Karalystės laikraštis „Financial Times” darbuotojų iš naujųjų ES narių įdarbinimą prilygina kone stebuklingiems vaistams vietinių šalių ekonomikai ir yra darbo rinkos be apribojimų atvėrimo kaip įmanoma greičiau šalininkas.
„Financial Times” rašo: „Jeigu reikia vartoti vaistus, geriau pradėti anksčiau nei vėliau.
Delsimas gijimo nepalengvins.
Juo labiau jeigu vaistai garantuoja, kad sveikata pagerės, delsimas yra akivaizdžiai kvailas”.
Beje, Europos Komisijos (EK) pranešime teigiama, jog nors kai kurios šalys įsivedė apribojimus, jos klausimų neišsprendė.
Mat užsieniečiai priimami dirbti nelegaliai, taip sudarydami sąlygas šešėlinei darbo rinkai.
Komentuodama tokias EK išvadas, sociologijos daktarė Daiva Kuzmickaitė pabrėžė, jog tarptautinės migracijos fenomenas, nors iš pirmo žvilgsnio ir atrodo esąs individualus asmens pasirinkimas, yra neišvengiamai susijęs su globalaus pasaulio politine ir ekonomine galia.
Pasak jos, stipresnieji traukia ir valdo silpnesnuosius.
Tuo tarpu Lietuvos Respublikos Prezidento konsultantė ekonominiais ir socialiniais klausimais Kristina Gliosaitė pabrėžė, jog ne laisvo asmenų judėjimo politika yra bėda.
Pirmiausia migracija yra žmonių nepasitenkinimo ekonominės gerovės lygiu padarinys.
Taip pat ne mažiau svarbūs argumentai, ypač „protų nutekėjimo” atveju, yra žmonių nusivylimas savo profesinėmis galimybėmis dirbti ir tobulėti tėvynėje.
Tikimasi, kad žmonės grįš
ES politiką, integraciją bei migraciją tyrinėjantis Mykolo Romerio universiteto magistrantas Liutauras Labanauskas per sausio pabaigoje vykusią socialinių mokslų forumo diskusiją apie naująją emigracijos bangą pareiškė, jog kol kas taikomi apribojimai yra tik laikina kliūtis jau ir taip opiems emigracijos srautams bei „protų nutekėjimui”.
L. Labanauskas teigė: „Specialistų emigracija ir „protų nutekėjimas” spartės mažėjant kliūčių laisvam asmenų judėjimui.
Tai turės greičiau neigiamą poveikį Lietuvai, kaip pereinamosios ekonomikos šaliai”.
Tuo tarpu K. Gliosaitė pabrėžia, kad aukštos kvalifikacijos specialistus dauguma ES senųjų valstybių narių seniai siekia pritraukti ir dabartinis valstybių narių sprendimas galutinai atverti darbo rinką specialistų emigracijos bangos nesukels.
Prezidento konsultantė mano galutinį darbo rinkos atvėrimą būsiantį naudingą ekonominiams emigrantams, mat žmonės galės dirbti ir gyventi užsienio valstybėse legaliai.
Kitaip tariant, mokėti mokesčius, taupyti, užsitikrinti socialines garantijas ir galiausiai ateityje gauti pensijas už tai, kad dirbo vienoje ar kitoje ES šalyje.
Pasak K. Gliosaitės, ne paslaptis, kad iki oficialios narystės ES pradžios daug lietuvių emigravo ir, remiantis tyrimais, jų svarbiausi emigracijos motyvai buvo susiję su ekonominiais aspektais.
Anot K. Gliosaitės, tikimasi, jog nemažai šių žmonių ateityje vis dėlto grįš į Lietuvą.
Tačiau Pramonininkų konfederacija, neseniai išplatinusi kreipimąsi į aukščiausius valdžios atstovus, jau dabar skundžiasi negrįžtamais ir rimtais pokyčiais, kuriuos sukėlė emigracijos bangos, Lietuvos darbo rinkoje.
Taigi ką vis dėlto reikėtų daryti?
K.Gliosaitė teigia, kad kai bus sudarytos sąlygos sparčiam ekonominiam augimui ir bus įgyvendintos būtinos reformos tokiose srityse kaip sveikata ar mokslas, tai bus labai svarbus motyvas planuojantiems grįžti.
Anot sociologės Daivos Kuzmickaitės, tarptautinė migracija – visuotinis reiškinys, valdomas ir valdantis ne tik ekonominius ir politinius didelių bei mažų šalių laukus, bet įsukęs į šį sūkurį ir individus.
Ji pabrėžė, kad „atsakomybe reikia ir reikės dalytis visiems: valstybėms, lemiančioms migrantų kvotas, valstybėms, toleruojančioms pilkų ir beveidžių biurokratų frontą, kurio jauniems ir veržliems žmonėms nepramušti.
Lygiai taip pat ir kiekvienam iš mūsų – mokytojui, tėvui ir motinai, kurie, „savame nebrandume” ieškodami vynuogių gausos, atšipinsime vaikų dantis”.
Mindaugas Nastaravičius 
[Aktualijos] 
Simpatijos ir interesai 
Vyriausybė „Mažeikių naftoje” nenori matyti nei lenkų, nei kazachų.
Tačiau „Jukos” tokie nenorai visai nerūpi.
Vyriausybės atstovai, ne vieną kartą tvirtinę, kad dėl „Mažeikių naftos” pardavimo vyksta konstruktyvios derybos, šiuo metu apie jas kalbėti nelinkę – pranešama tik tai, jog skiriasi Rusijos koncerno „Jukos”, valdančio kontrolinį Mažeikių bendrovės akcijų paketą, ir Vyriausybės derybininkų tikslai.
Analitikai jau anksčiau kalbėjo, jog Vyriausybė, siekianti, kad „Mažeikių nafta” būtų parduota žaliavos tiekimą ir investicijas galinčiai užtikrinti įmonei, susidurs su elementariu faktu – „Jukos” nerūpi nei nacionalinis Lietuvos saugumas, nei „Mažeikių naftą” norinčių pirkti įmonių patikimumas, o svarbiausias kriterijus, pasirenkant pirkėją, – jo siūloma kaina.
„Nebuvo jokio pagrindo galvoti, kad „Jukos” rodys ypatingą palankumą mūsų Vyriausybei.
Verslas yra verslas ir kiekvienas rūpinasi savais interesais.
Reikia pripažinti, kad ir Lietuva jokių ypatingų nuopelnų prieš „Jukos” neturi, tad koncernas Vyriausybei nieko nėra skolingas.
Nelabai supratau, iš kur Vyriausybėje buvo toks optimizmas, kad mums bus daromos nuolaidos”, – „Atgimimui” teigė banko „Nord/LB Lietuva” vyriausiasis analitikas prof. Rimantas Rudzkis.
Įstrigo Ūkio ministras ir Vyriausybės derybų grupės vadovas Kęstutis Daukšys, paklaustas, dėl kokių priežasčių nepavyksta susitarti su „Jukos”, atsisakė komentuoti derybų eigą ir rezultatus.
Pasak jo, tai konfidenciali informacija.
Kitas derybininkas premjero patarėjas Saulius Spėčius taip pat nepanoro kalbėtis apie „Jukos” ir Vyriausybės derybas.
Priminsime, kad, vasario pradžioje grįžęs iš Londone vykusio derybininkų susitikimo, premjero patarėjas tvirtino, kad skiriasi abiejų pusių požiūriai į „Mažeikių naftos” pardavimo procesą.
Koncernas „Jukos”, kuriam potencialūs pirkėjai pateikė finansinius pasiūlymus dėl „Mažeikių naftos”, iš šio sandorio siekia gauti maksimalios naudos – kuo brangiau parduoti beveik 54 proc. Mažeikių bendrovės akcijų paketą.
Neatrodo, kad Vyriausybė sulauks nuolaidų.
Vyriausybė siekia, kad „Mažeikių nafta” būtų parduota naftos tiekimą galinčiai užtikrinti įmonei, todėl, „Jukos” išsirinkus Lietuvai netinkantį pirkėją, Vyriausybė galėtų naudotis jai priklausančia pirmumo teise ir už tokią pačią kainą, kurią Rusijos koncernui pasiruošusi mokėti pasirinkta bendrovė, pati perimti kontrolinį „Mažeikių naftos” akcijų paketą ir jį parduodama kartu su dalimi savųjų akcijų ir iš šio sandorio užsidirbti.
Be to, Vyriausybė siekia panaikinti Lietuvai finansiškai nepalankias sutartis su „Jukos”.
„Vyriausybės atstovų komentarus profesionaliai komentuoti tiktų tik Sūrskiui ir Mauzeriui (M.N. – televizijos personažai), nes tokiose derybose nekalbama tai, apie ką derybininkai kalbėdavo – visos kortos ant stalo.
Deja, bet manau, kad Vyriausybės atstovų interesas šiame sandoryje yra ne tas, kuris skelbiamas viešai”, – „Atgimimui” teigė likti nepristatyta panorusi ekonomistė.
Favoritai nepatrauklūs
Kazachstano bendrovė „Kazmunaigaz” už „Mažeikių naftą” Rusijos koncernui pasirengusi mokėti 1,2 mlrd. dolerių (apie 3,36 mlrd. litų), Lenkijos „PKN Orlen”, neoficialiai duomenimis, siūlo dar didesnę kainą – 1,5 mlrd. dolerių (apie 4,2 mlrd. litų).
Nėra oficialios informacijos apie Rusijos „LUKoil”, kuri Mažeikių bendrovę norėjo pirkti kartu su Jungtinių Valstijų „ConocoPhillips” bei rusų–britų „TNK–BP”, pasiūlymus.
Manoma, kad abi bendrovės, pasiūliusios gerokai mažesnes kainas, nebedalyvauja „Mažeikių naftos” pirkimo konkurse.
R.Rudzkis pritaria nuomonei, kad jeigu Vyriausybei tiktų „PKN Orlen” arba „Kazmunaigaz”, ji nesikištų į „Jukos” vykdomą konkursą ir nesiektų akcijų nusipirkti pati, o vėliau jų parduoti priimtinai įmonei.
„Būtų bandoma tartis dėl Lietuvai nepalankių sutarčių pataisymo ir manau, kad Vyriausybei tai pavyktų padaryti, neperperkant „Mažeikių naftos” iš Rusijos koncerno”, – kalbėjo jis.
Anot R. Rudzkio, vienintelis Vyriausybės koziris šiuo metu – pirmumo teisė, tačiau pirkti „Mažeikių naftą” iš „Jukos” galima būtų tada, jeigu labai skirtųsi potencialūs Mažeikių bendrovės pirkėjai pagal savo galimybes tiekti naftą ar užtikrinti investicijas, o jų siūlomų kainų skirtumas būtų nedidelis.
„Dabar situacija tokia, kad tarp tų įmonių, kurias Vyriausybė norėjo matyti kaip pirkėjus, ir tų, kurios atrodo labiau probleminės, kainų skirtumas yra didžiulis”, – aiškina analitikas.
Tokios pat nuomonės ir „Atgimimo” kalbinta ekonomistė.
„Yra akcininkas, kuris parduoda akcijas, o jeigu nori parduoti dalį savųjų, tai pardavinėji kartu.
Vyriausybė parodo, kad nenori nei lenkų, nei kazachų.
O nusipirkti brangiai visada galima, tik klausimas, kas bus daroma po to ir kam bus parduotos akcijos.
Be to, nepamirškime, kad Vyriausybė šiam sandoriui pasirengusi išleisti kur kas mažiau nei konkurso favoritės”, – teigė ekonomistė.
Svarbiausia – nafta
Vyriausybės derybininkai nuolat kartoja, kad svarbiausia, jog naujasis „Mažeikių naftos” valdytojas gebėtų užtikrinti naftos tiekimą į bendrovę.
„Kazmunaigaz” iki šiol nepavyksta susitarti su Rusijos vyriausybe dėl teisės transportuoti naftą į Lietuvą, o tai gali būti Vyriausybės argumentas pačiai išperkant „Mažeikių naftą”.
„Kaip galima tvirtinti, kad „Kazmunaigaz” arba „PKN Orlen” nesugebės užtikrinti naftos tiekimo, o kuri nors Rusijos įmonė sugebės?
Nematau jokių galimybių garantuoti naftos tiekimą.
Jį gali garantuoti tik Rusijos prezidentas.
„Jukos” kažkada užtikrino tiekimą, o vėliau garantijų nebeliko”, – dėstė ekonomistė.
Tuo tarpu R.Rudzkis mano, kad dėl „Kazmunaigaz” sunkumų vis labiau auga „PKN Orlen” galimybės.
„Vyriausybei bus labai sunku motyvuoti, jeigu ji nuspręs „PKN Orlen” neprileisti prie „Mažeikių naftos” valdymo.
Nenoras matyti Lenkijos įmones Lietuvoje – suprantamas, tačiau jis remiasi prielaidomis.
Gali būti, kad ateityje trūks naftos ar mažės jos perdirbimo marža ir daromos prielaidos, jog tokiu atveju lenkai rūpintųsi savo pagrindinėmis įmonėmis, o Mažeikiai liktų nuošalyje”, – svarstė analitikas.
Indrė Makaraitytė 
[Redakcijos nuomonė] 
Kiek kainuoja politikai?
Apie ne tik liberalcentristų bėdą.
Artūras Zuokas išsitraukė sunkiąją artileriją: ėmė ir pateikė „čekį”, rodantį, kiek liberalcentristams kainavo Petras Auštrevičius.
Pasirodo, kas mėnesį partijos nariai mainais už tai, kad P.Auštrevičius ves partiją į rinkimus, jam mokėjo po 6 tūkstančius algos ir dar padengdavo automobilio, telefono ir kanceliarines išlaidas.
Taip A.Zuokas atsikeršijo ne tik iš partijos pasitraukusiam, bet ir kitus žmones skatinančiam išeiti bei naują liberalios pakraipos jėgą kuriančiam politikui.
Bet P.Auštrevičius teigia, kad tai – tik A.Zuoko išsigalvojimas, esą jis nenustebtų, jei liberalcentristų lyderis pasakytų, jog jį buvo įdarbinęs savo vaikų aukle arba kabinėjosi prie jo žmonos.
„Pateikite įrodymus”, – sako buvęs kandidatas į Prezidentus, keistais savo sprendimais greitai išbarstęs turėtą pasitikėjimą visuomenėje.
Įrodymų neturi nei viena pusė.
A.Zuokas gali pasakyti, kad davė, o P. Auštrevičius – paneigti, kad ėmė. 
Kuo labiau tikės visuomenė?
Greičiausiai tai priklausys nuo įtaigos meno ir pinigų viešiesiems ryšiams sumos.
Kita vertus, ar kam dar buvo paslaptis, kad partijų kasose yra įsivešėjusi dviguba buhalterija?
Nei vienas politikas šito neneigia kalbėdamas akis į akį, o ne taip ir seniai, kaip tik tada, kai A.Zuokas bėgo į Lenkiją, apie tai buvo prabilęs net pats Seimo Pirmininkas.
Tad gal ir turėjo savo kainą P.Auštrevičius.
Ypač prisiminus, kokia tuomet nepavydėtina buvo A.Zuoko ir visų liberalcentristų padėtis ir kad ne iš didelės meilės liberalizmo idealams P.Auštrevičius prie šios partijos prisijungė.
Jungtuvėse iš išskaičiavimo meilės nebūna.
Blogiausia, kad kaip ir visada labiausiai nustebęs lieka Vyriausiosios rinkimų komisijos pirmininkas.
Zenonas Vaigauskas teigė neįsivaizduojąs, kaip galima mokėti algą politikui.
„Už pinigų slėpimą bei melagingą buhalterinės apskaitos tvarkymą numatyta baudžiamoji atsakomybė”, – sako jis.
Bet ar kada buvo taip, jog po tokių pasakymų prasidėtų realūs veiksmai?
Tiesa, dabar Vyriausioji rinkimų komisija teigia pradėjusi tyrimą, išsiuntusi atsakingoms institucijoms prašymus peržiūrėti pinigų srautus.
Z. Vaigauskas grasina liberalcentristams nutrauksiąs partijos paramą iš biudžeto.
Bet ir A.Zuokas, ir P.Auštrevičius gali būti ramūs.
Tą pačią dieną, jei ir kas ir mokėjo algą už atėjimą į partiją, pėdsakai buvo užpustyti.
[Pokalbis] 
Vasario 16-oji.
Praeitis be ateities?
Pokalbyje su Stanislovu Kairiu viešųjų ryšių specialistas Mykolas Katkus svarsto apie būtinybę kurti naują Lietuvos idėją.
– Šiek tiek pagudrausiu: jeigu jūs būtumėte svarbiausias Lietuvos pareigūnas, atsakingas už kuo tinkamesnį Vasario 16–osios paminėjimą ir svarbiausia suvokimą, tai kaip suformuluotumėte užsakymą viešosios komunikacijos profesionalams?
– Pirmiausia pradėčiau nuo Lietuvos idėjos.
Juk kiekvienam rimtam komunikacijos specialistui anksčiau ar vėliau pradeda rūpėti tokio masto iššūkiai.
Dėl konkretaus „užsakymo” galiu pasakyti, kad jeigu vertintume valstybę kaip vieną didelę komunikacinę mašiną, tai pagrindinė tos mašinos ašis yra anaiptol ne efektingi renginiai, o švietimo sistema.
Mūsų atveju istorijos dėstymas švietimo sistemoje yra ta sritis, nuo kurios ir priklauso, kaip mes įsisąmoniname kokio nors konkretaus įvykio reikšmę valstybei ar tautai.
Ir čia nepakanka vien tik paprasto aplinkybių išaiškinimo.
Būtina, kad istorija būtų suvokiama kaip dalis visuomenės gyvenimo konteksto.
Juk savo gimtadienio mes negalime atsieti nuo savo tėvų gyvenimo, negalime jo suvokti be dabarties apmąstymų ir be supratimo, ką ir kokiomis aplinkybėmis turime nuveikti iki kitos sukakties.
Visa tai tinka ir visuomenei.
Jai taip pat reikia motyvacijos.
Tai aš bandyčiau pabrėžti formuluodamas „užsakymą” profesionalams.
– O ką jūs, profesionalas, atsakytumėte valdininkui?
– Pasakyčiau jam, kad jau padaryta gera pradžia.
– Ką turite galvoje?
– Alfredo Bumblausko naujausioje knygoje iš naujo suformuluotą Lietuvos idėją.
Bumblauskas pasiūlė gana netikėtą, bet atspindinčią dabarties perspektyvą mūsų valstybės ir visuomenės raidos versiją, naujai atsakė į klausimus, kodėl ir kaip atėjome iki dabarties būtent tokie.
Nuo jo darbo pasirodymo galime kalbėti apie Basanavičiaus romantizuoto tautos suvokimo eros pabaigą ir apie Lietuvos – Europos valstybės – per amžius įteisinimo mūsų sąmonėje pradžią.
– Tai tiesiogiai atliepia ir poreikį tapatinti save su moderniu valstybingumu?
– Pasakysiu liaudiškai – senos legendos „nebeveža”.
Dabar mes jau galime blaiviai įvertinti tas legendas ir konstatuoti, jog realybė buvo daug proziškesnė, o darbai – gerokai kuklesni.
Jeigu Vytautas būtų buvęs Napoleono masto valstybės veikėjas, tai visa Europa neabejotinai jį ir minėtų, bet nemini, nes jis, deja, toks nebuvo.
Lygiai kaip mūsų tauta nepaliko ir didingų – bent europinės reikšmės – paminklų.
Neturime mes nei savo Versalio, nei Nobelio.
Bet vien tai, kad mes išlikome, jau yra kaip paminklas mūsų dvasiai.
Arba, kaip sako profesorius Bumblauskas, mūsų gudrumui.
Jo mintis, kad išlikome, nes buvome gudrūs, sugebą laviruoti, prisitaikyti ir tuo pat metu neprarasti savo tapatumo, verta kuo didžiausio dėmesio ir eskalavimo.
– Gal tik žodį „gudrūs” korektiškai ir produktyviai pakeistume žodžiu „kūrybingi”?
– Na, tinkamiausius žodžius ar formules parinkti kaip tik ir yra profesionalų darbas.
Svarbu tik aiškiai žinoti, ką reikia pasakyti.
– Tai dar kartą: ką reikia pasakyti?
– Kaip ir visais modernaus gyvenimo atvejais, globalios konkurencijos aplinkoje – kuo mes išsiskiriame iš kitų.
Ir vėl tas pats Bumblauskas man į tokį klausimą yra atsakęs labai paprastai – mes iš kitų tautų išsiskiriame gudrumu.
Gal ir buitiškai skamba, tačiau tą gudrumą mes galime paversti idėja, aktualizuojančia mūsų santykį su pasauliu.
Ir, žinoma, suteikiančia mums realią motyvaciją didžiuotis, kad štai mes tokie lietuviai, gudrūs, apsukrūs, nepražūstantys pačiose blogiausiose situacijose.
Kitų tokių nėra.
Jeigu mes tokiai idėjai pritariame, tai per artimiausius porą dešimtmečių jai reikia suteikti atitinkamą turinį.
– „Užsukti” propagandą?
– Ne, čia negali būti jokių užuominų į manipuliacijas ar apgaudinėjimą.
Anksčiau ar vėliau bet koks melas išaiškėja.
Pastaraisiais metais turėjome keletą melu pagrįstų kampanijų, kai visuomenės lūkesčiai buvo išnaudojami savanaudiškų politikų.
Greitai tie politikai iškilo, greitai ir nugarmėjo, ar dar dabar smenga į užmarštį.
Mūsų kalbamuoju atveju reikia suprasti, kad solidi valstybinė komunikacija turi remtis ne šou technologija, o nuosekliu valstybės ir visuomenės raidos tikslų aiškinimu, būdų įveikti neišvengiamą vidaus inerciją ir išorės pasipriešinimą apibrėžimu per gana ilgą laiką.
Na ir, žinoma, sutvarkyti kai kuriuos formos dalykus.
Štai dabar mes neturime Nacionalinės šventės, nes turime jų visas tris.
Ir visos turi specifinę prasmę.
– Tautos ir valstybės patosas dalijamas iš trijų...
– Taip.
O pasaulis ir mes jame dabar judame greitai.
Nebėra kada iš naujo vis grįžti prie tų pačių dalykų.
– Tai Basanavičiaus į lekiantį traukinį nebepriimame?
– Kaip komunikacijos praktikas aš žinau, kad sistema turi būti vientisa.
Mes, be abejo, turime ir žinoti, kas tas Basanavičius, kokia jo doktrina ilgai mums buvo vienintelė, bet ir aiškiai suprasti, kodėl ji nebetinka dabar.
Tikrai ne todėl, kad būtume staiga apsižiūrėję, jog Basanavičius klydo.
Tiesiog viskam savas metas.
– O dabar koks metas?
– Dabar metas atlikti reviziją.
Tos revizijos metu reikia į naują sistemą įjungti daug ką iš mūsų istorijos.
Kad seni ginklai ir dievai padėtų mums gyventi besikeičiančiame pasaulyje, o ne trukdytų.
– Konkuruojančių mentalitetų pasaulyje?
– Žinoma, jeigu mūsų mentalitetas bus ir toliau orientuotas beveik išvien į praeitį, tai rytojus gali išaušti ir be mūsų.
Bet turi praeiti dešimtmečiai, kad mąstysena pasikeistų.
Todėl pradėti reikia jau dabar.
– O jeigu viską taip ir paliekame, kaip yra dabar?
– Mes nei sau, nei pasauliui negalėsime pasiūlyti jokių idėjų.
O tik idėjos dabar garantuoja išlikimą.
Be jų mes liksime nepastebimi ir nepastebimai ištirpsime.
Ne demografinės problemos mums kelia didžiausią grėsmę, o neturėjimas savo vizijos.
– Ar profesoriaus Bumblausko pastanga herojinę doktriną pakeisti kūrybine galime vadinti viena tokių idėjų?
– Be abejo.
Ir ta kūrybinė doktrina susijusi taip pat ir su Vasario 16–osios nauju įprasminimu.
Tai intelektualų darbas.
O Algis Greitai su Šapausku tegul provokuoja visuomenę, varinėja kraują.
Mūsų, komunikacijos profesionalų, darbas – rasti tinkamą kalbėjimo su kiekviena visuomenės grupe būdą.
Kad ir kaip ten būtų, tai turi būti bendras darbas.
– O kaip jūs paminėsite šią nacionalinę šventę šį kartą?
Dalyvausite oficialiuose renginiuose?
– Vasario 16–osios proga eisiu su draugais išgerti alaus.
Pasikalbėsime apie istoriją.
Manau, diena praeis gerai.
Ričardas Čekutis 
[Aktualijos] 
Euro ir dolerių lyga 
Daugelį Lietuvos ne tik sporto gerbėjų kankina vienas ir tas pats įkyrus klausimas: kokia ULEB Eurolygos ateitis?
Lietuvoje beveik niekas rimtai nenagrinėjo ULEB Eurolygos perspektyvų.
Ir aišku kodėl – sporto žiniasklaidai svarbiausi yra rezultatai bei Lietuvos komandų perspektyvos.
Tačiau kas netingi piktinasi tiek ULEB, tiek atrankos į Eurolygą kriterijais, kurie yra tokie paslaptingi, kad net ULEB prezidentas Eduardas Portela ar Eurolygos vadovas Jordi Bertomeu nesugeba viešai jų paaiškinti.
(Ne)sportinis principas
Daugeliui krepšinio mėgėjų kelia nerimą esminis klausimas: pagal kokius principus atrenkamos komandos į, kaip teigiama, stipriausią Europos klubinių komandų turnyrą, t.y. Eurolygą?
Štai ką šia tema kalba pats J.Bertomeu: „Trejų metų ciklo reitingai atmeta atsitiktinumo veiksnį, tačiau esama tikimybės, kad vienas iš Europos grandų (išskirta – aut.) gali likti už borto.
Tai taip pat suteikia tam tikrą spaudimą klubams, kurie turi stengtis savo šalių čempionatuose, kad laimėtų teisę pasirašyti trejų metų kontraktą”.
Trejų metų sutartys su Eurolygos klubais būtent ir pasirašomos pagal minėtus reitingus, tačiau ir reitingų sudarymo principai yra labai migloti.
Taškai suteikiami už pergalę čempionate ir rezultatus Eurolygoje.
Nors visiems žinoma tiesa – nacionaliniai čempionatai yra labai skirtingų lygių ir objektyviai įvertinti pergalių svorio juose tiesiog neįmanoma.
Be to, kaip žinoma, galioja ir vardinių kvietimų sistema (kitaip sakant, kviečiami tie, kurie turtingesni).
Viską susumavus išeitų, jog pagal sportinį principą į stipriausių Europos klubų varžybas patenka tik ULEB taurės laimėtojas ir net Eurolygos čempionams vieta kitiems metams anaiptol negarantuojama.
Pavyzdžiui, jei šiemet Eurolygą laimėtų Vilniaus „Lietuvos rytas”, tai pagal ankstesnes Eurolygos vadovo kalbas kitąmet jis vis vien nukristų į ULEB taurės rutiną, nes toks yra reitingas...
Tiesa, tas pats J.Bertomeu, akivaizdžiai matydamas savo sukurtos sistemos netobulumus, šiandien jau linkęs svarstyti ir logiškesnius variantus.
Matydami gerus Lietuvos klubų rezultatus, ULEB Eurolygos varžybose turnyro vadovai jau svarsto galimybę mūsų šaliai ir kitą sezoną varžybose skirti dvi vietas.
Apie tai Barselonoje vykusioje iškilmingoje „TOP–16” burtų traukimo ceremonijoje ir prakalbo minėtas vadovas.
Tą patį tarsi patvirtina ir Vilniaus klubo direktorius Jonas Vainauskas: „Barselonoje neoficialiai kalbantis su Eurolygos vadovu Jordi Bertomeu šis užsiminė, kad po sezono galbūt bus svarstoma galimybė Rusijai ir Lietuvai skirti po antrąją vietą Eurolygoje”.
Tačiau visa tai – tik neoficialios kalbos, nepatvirtintos jokiais dokumentais.
Formali vienybė
2004 m. lapkričio mėn. buvo iškilmingai paskelbta, kad ketverius metus trukęs ginčas dėl Europos krepšinio klubų varžybų pagaliau baigtas – po susitikimo Tarptautinės krepšinio federacijos (FIBA) būstinėje Ženevoje FIBA–Europa ir Europos krepšinio lygų sąjungos (ULEB) vadovai paskelbė apie susivienijimą.
Dalyvaujant FIBA garbės generaliniam sekretoriui Borislavui Stankovičiui ir FIBA generaliniam sekretoriui Patrikui Baumanui (Patrick Baumann), sutartį pasirašė FIBA–Europa prezidentas George’as Vassilakopoulos, ULEB prezidentas Eduardas Portela, FIBA–Europa vykdantysis direktorius Naras Zanolinas bei Eurolygos vadovas Jordi Bertomeu.
Pagal šią sutartį FIBA–Europa pripažįsta visas Europos klubų varžybas.
2004–2005 metų sezono varžybose jau nebus daromi jokie pakeitimai, o 2005–2006 metų sezone FIBA–Europa suteikia teisę ULEB administruoti dvejas pagrindines vyrų krepšinio klubų varžybas, kuriose dalyvaus mažiausiai 48 komandos iš 16 šalių.
Visas likusias klubų varžybas tiesiogiai administruos pati FIBA–Europa.
Kiek reali šiandien ši vienybė?
Klausimas labai aktualus visiems norintiems prognozuoti ULEB Eurolygos ateitį.
Svarbiausia, kas gi yra ULEB?
Komercinė struktūra
Europos krepšinio lygų sąjungą (ULEB) 1991 m. įkūrė Italijos, Ispanijos ir Prancūzijos krepšinio lygų atstovai.
Organizacijos tikslas – plėtoti ir skatinti profesionalių Europos krepšinio lygų bendradarbiavimą.
ULEB reikšmė ir įtaka padidėjo 1999 m., kai nemažai Europos krepšinio lygų, nepatenkintų dabartine situacija Europos krepšinyje, ėmėsi oponuoti Tarptautinei krepšinio federacijai FIBA.
2000 metais ULEB, pasitelkusi finansine padėtimi Europos krepšinyje ir FIBA vykdoma politika nepatenkintus klubus, surengė alternatyvų Eurolygos turnyrą.
2001 m. tarp ULEB ir FIBA oficialiai buvo užkastas karo kirvis, tačiau galutinio susitarimo pasiekti nepavyko iki pat jau minėtos sutarties pasirašymo.
Taigi ULEB yra, vaizdžiai tariant, komercinis turtingiausių krepšinio klubų tarpininkas, padedantis jiems organizuoti varžybas ir parduodantis sukurtą produktą, t.y. rungtynes, televizijoms bei reklamos kompanijoms.
Iš šio pelno šis tas nubyra ir klubams, tačiau ir čia lygybės nėra.
Pati ULEB neskelbia, kam ir kiek yra mokama, tačiau ne kartą kilę skandalai dėl finansų paskirstymo.
Prognozės ir išvados
Pirma išvada: kadangi ULEB pirmiausia domina tik pelnas (paskutinis įrodymas – kitąmet bus suteiktos dvi vietos silpnai žaidžiantiems ir iš Eurolygos iškritusiems prancūzų klubams, nes Prancūzijoje rungtynes transliuos „Canal+” su atitinkama auditorija), vadinasi, pati Eurolyga turi tendenciją plėstis.
Antra išvada: jau šiandien žemo lygio FIBA–Europa organizuojamos klubų varžybos artimiausiu metu išnyks arba tyliai persikels po ULEB vėliava.
Trečia išvada: tik išsiplėtusioje Eurolygoje gali atsirasti dvi vietos lietuvių klubams, nes pagal dabar galiojančius principus bei formatą jie dabar tiesiog netelpa.
Ketvirta išvada: Eurolyga greičiausiai plėsis į Rusijos pusę, kur dar esama neišnaudotos didelės krepšinio televizijos transliacijų rinkos.
Penkta išvada: kadangi krepšinis Europoje niekada nepralenks futbolo populiarumu, ULEB organizacijos finansai visada bus riboti ir visada didžiausius pinigus uždirbs tie, kuriems ir dabar jų netrūksta (Tel Avivo „Maccabi”, Atėnų „Panathinaikos”, Maskvos CSKA, „FC Barcelona”).
Svarbiausia išvada: kol sporte nebus pirmiausia paisoma sportinių principų, tol visi jo gerbėjai ginčysis dėl tiesų, kurių nežino net patys varžybų organizatoriai.
Todėl Eurolygos pavadinimas šiandien nėra žodžių „Europos lyga” trumpinys – greičiau piniginio vieneto euro lyga, kurioje priimama ir doleriais...
Šarūnas Bagdonas 
[Nuomonė] 
Dvi sesutės per kalnelį nesueina 
Apie pilietiškumo problemas.
Aiškėja takoskyra suprantant pilietiškumą.
Nesunku pamatyti, kaip stokojant apibrėžimo, turinčio tapti nacionalinės savimonės dalimi, stringa pilietinės visuomenės tvirtėjimo procesai Lietuvoje.
Kai nėra to vienodo supratimo, radęsis skepticizmas ir įtarimai grupinio intereso protegavimui visiškai be reikalo skaldo tuos, kurie gali ir privalo konsoliduotis paksinės/uspaskinės/zuokinės oligarchijos bei valdomos anarchijos grėsmės akivaizdoje (išvakarėse?).
Lieka technologiškai pažangiu, tačiau beverčiu euroalumi pasiekta diskutuotina vienybė.
Nenagrinėdamas pilietiškumo apibrėžimo „analitinio teisingumo”, kviečiu aptarti šią sąvoką jos taikymo šviesoje.
Esama nuomonių, kad pilietiškumas yra tai, kas priešinga individualiems bei grupiniams interesams.
Pilietiškumas, kaip asmens savybė, vartotina tik lojalumo valstybės ir tik valstybės interesams kontekste.
Atsiranda tokių pasakymų kaip: „Miesto reikalai nėra valstybės politika, o aktyvus dalyvavimas miesto reikaluose nėra pilietiškumas.
Tai susiję dalykai, bet tai nėra tas pats”.
Tai teigia pilietinėmis laikomų organizacijų lyderiai.
Neneigdamas tokio apibrėžimo analitinės gyvavimo teisės, kviečiu pamatyti ir tokios pozicijos trūkumus bei atkreipti dėmesį į kitokio požiūrio argumentaciją.
Situacija.
Neringos miesto gyventojų pilietiškumas reikalauja maksimalių pastangų ginant Kuršių nerijoje gyvenančių žmonių interesus.
Tarkime, ši bendruomenė nemato kitokių perspektyvų savo interesui užtikrinti, kaip kad virsti eiliniu kurortu ir urbanizuotis taip, kad turistų srautas nuplautų nepritekliaus bėdas.
Tokiu atveju pilietiškai nusiteikę vietos bendruomenės nariai kryžium guls dėl vietinio oligarcho fantazijos – tilto, tunelio, uosto ar aerodromo – statybos, važiuos piketuoti į Vilnių ir darys viską, kas jų valioje, maloniai nustebindami ir patį vietos „kniazių”/lyderį.
Jei pilietiškumas rasis lojalumo nacionaliniam interesui pagrindu, pilietis elgsis visiškai kitaip.
Jis kalbės apie Kuršių nerijos išskirtinumą ir specialiosios paskirties miestą.
Pilietis, besistengiantis būti lojalus abiem bendruomenėms, bus suglumęs.
Tas pats tinka ir sąvartynui prie Kernavės.
Lojalumas lokaliam interesui diktuoja vienokią piliečių veikimo logiką, lojalumas valstybiniam interesui pagal AMB – kitokią.
Ir vienu, ir kitu atveju rasis pilietiškumo kortos, kurias oponentai vienas kitam stengsis išlupti iš rankų.
Nekorektiškas pilietiškumo apibrėžimas, primetantis viršesnio ar nacionalinio intereso svarbą prieš žemesnį lokalų interesą, suteikia daug painiavos ir įtampą Lietuvoje.
Painiava ir įtampa devalvuoja pilietiškumo svarbą visuomenėje, nes negali naudinga ir reikšminga būti priemonė, praradusi kontūrus.
Man pilietiškumas – asmeninė bendruomenės nario savybė, noras aktyviai dalyvauti sprendžiant bendruomenės reikalus.
Ypač per ugdymo procesą, manau, rezultatyvu yra pabrėžti asmenybės dalyvavimą bendruomenės – šeimos, klasės, mokyklos, klubo etc.
– savivaldoje, įvardijant tai kaip pilietiškumą.
Manau, kad pilietiškumas, kaip asmens savybė, nepriklauso nuo konkrečios bendruomenės.
Pilietiška savimone pasižyminčios asmenybės (nepriklausomai nuo ideologinio, religinio, profesinio, kultūrinio, tautinio angažavimosi: kairysis ar dešinysis, katalikas ar musulmonas, Cicino ar Bowie gerbėjas, ūkininkas ar profesorius, lietuvis ar lenkas) bus geri kaimynai, bendruomenių (taip pat ir valstybės) patriotai, politiškai atsakingi piliečiai.
Skirtingų bendruomenių pilietiškumas neretai atsiskleidžia skirtingai bei sukelia natūralias pilietiškumo kolizijas.
Tai išspręsti atmetant vienos kurios bendruomenės savimonės padiktuoto pilietiškumo apraiškas nei dera, nei pavyks.
Būtina įsiklausyti į visų bendruomenių, kurių lauke vyksta kolizija, lūkesčius.
Verta matyti, kad priklausymas skirtingoms bendruomenėms lemia skirtingus bendruomeninius lūkesčius.
Šios kolizijos nemažina nacionalinių interesų sukelto pilietiškumo svarbos.
Tauta – tai per tūkstantmečius susiformavęs bendruomeninis institutas.
Jokiais būdais nedera jo sumenkinti.
Būtent tas pilietiškumas, tikiu, gerokai padės išspręsti tiek Kuršių nerijos, tiek Kazokiškių, tiek gėdingos Vilniaus miesto abonentinės sistemos klausimus.
Indrė Kumpikevičiūtė 
[Ekonomika] 
Išvados dėl EBSW – indėlininko akimis 
EBSW veiklą tyrusi Seimo laikinoji komisija pateikė abstrakčias išvadas, kurios galėjo būti ir kitokios, sako nukentėjęs nuo holdingo Kazimieras Jonas Jocius.
„EBSW grupės viena iš steigėjų – Investicinė Kauno holdingo kompanija (IKHK) – nuo 1993 m. rinko žmonių indėlius ir už juos garantavo iki 120 proc. metinių palūkanų.
Bendrovės patikimumas reklamuotas pasitelkiant žiniasklaidą.
Per televiziją EBSW prezidentas Gintaras Petrikas tikino, kad tai patikima įmonė, nėra ko nusigąsti, žmonės gali nešti savo pinigus, o jie bus investuoti darant pelningas investicijas.
Šalia jo sėdėjo LDDP atstovas, Seimo Ekonominių nusikaltimų tyrimo komisijos pirmininkas Vytautas Juškus, tarsi leisdamas suprasti, kad jis pritaria G.Petrikui.
Ir nešė ne tik paprasti žmonės, bet ir valdininkai – iki Aukščiausiojo Teismo teisėjų, tai kaip eiliniam žmogui netikėti?
Bet po šia skraiste buvo paslėptas valstybinio masto ekonominis sabotažas, kurį vykdė LDDP su savo patikimu įrankiu KGB”, – tokias mintis „Atgimimui” pateikė save nuo EBSW nukentėjusiu vadinantis Kazimieras Jonas Jocius.
Jis 1991–1993 m. dirbo Vyriausybės kanceliarijoje referentu pramonės, o vėliau ekonomikos klausimais, tačiau esą dėl savo priešiško nusiteikimo vykdomam įmonių privatizavimui „sukėlęs ugnį prieš save” ir taip netekęs darbo.
Pagal teismo nuosprendį turėjęs grįžti į Vyriausybės kanceliariją, tačiau „nebuvo praleistas net per slenkstį”.
Dar 1994 m. tvirtina iškėlęs bylą Lietuvos valstybei dėl žalos, atsiradusios dėl valdžios institucijų neteisėtų veiksmų, atlyginimo (dėl patirto nedarbingumo ir 1000 jo atstovaujamų IKHK kreditorių moralinės žalos).
Ši byla jau pradėta nagrinėti iš esmės.
K.J.Jocius sako nuo 1994 m. informavęs įvairias valstybės institucijas, o nuo 1995 m.– ir prezidentūrą, apie netinkamą EBSW veiklą, tačiau į tai nereaguota.
K.J.Jocius parodymus davė ir laikinajai parlamentinei komisijai, tyrusiai EBSW grupės veiklą.
Pasak pašnekovo, vasario pradžioje visuomenei pateiktos išvados turėtų būti kitokios.
Atsakydama į pirmą klausimą, kokie juridiniai ir fiziniai asmenys dalyvavo sukuriant EBSW koncerną ir šio koncerno veikloje, komisija įvardija devynis EBSW steigėjus ir daro išvadą, kad EBSW departamentų veikla nebuvo tarpusavyje susijusi.
Tačiau, K.J.Jociaus tvirtinimu, dabartinio vidaus reikalų ministro Gintaro Furmanavičiaus, buvusio „Žemprojekto” Statybų departamento direktoriaus, ryšys su EBSW grupe buvo akivaizdus.
„G.Furmanavičiaus ryšys kuo glaudžiausias.
„Žemprojektas” buvo visiškai privatizuotas EBSW.
Jis neplėtojo verslo projektuodamas, bet nuomojo patalpas, už kurias IKHK mokėjo indėlininkų pinigais”, – „Atgimimui” sakė K.J.Jocius.
Pasak jo, 1995 m. liepos 17 d. Kauno apygardos teisme registruotas G.Furmanavičiaus pasirašytas ieškininis pareiškimas, kuriuo AB „Žemprojektas” dėl IKHK nesumokėtų 100 tūkst. Lt už patalpų nuomą prašo IKHK iškelti bankroto bylą.
Tačiau, anot K.J.Jociaus, dar išvakarėse AB „Žemprojektas” prisiteisė 70 tūkst. Lt, o tais pačiais 1995 m. 
AB „Žemprojektas” iš IKHK kasos buvo pasiėmęs 120 tūkst. Lt ūkio išlaidoms.
Tad, K.J.Jociaus žodžiais, dar neaišku, kas kam buvo skolingas.
„Kaip jis gali būti nesusijęs ir išnykti jo pavardė iš išvadų, jei G.Furmanavičius turėjo apie dešimt įmonių akcijų, daugelyje įmonių buvo stebėtojų tarybos narys?”
– klausė K.J.Jocius.
Anot jo, įtarimų kelia ir tai, kad G.Furmanavičius Kauno apygardos teismo paprašė paskirti kreditorių susirinkimų pirmininku Vytautą Šustauską.
„Kodėl būtent jį?
Ir kas mokėjo „ubagų” karaliui, kad jis galėjo pirkti dešreles maišais ir jomis maitinti vargšus?
Žmonės nežinojo, kad dešrelės pirktos jų pačių pinigais”, – kalbėjo K.J.Jocius.
Komisija į antrą klausimą, kaip pasireiškė EBSW koncerno veikla per indėlių rinkimo ir valstybės turto privatizavimo procesą, atsako minėdama valstybines institucijas (ministerijos, Vyriausybė, Seimas, jo paskirta Centrinė privatizavimo komisija), kurios nesiėmė reikiamų priemonių ir taip leido EBSW nekontroliuojamai manipuliuoti Lietuvos piliečių investicinėmis ir piniginėmis lėšomis, nevaržomai supirkti daug valstybės įmonių ir kai kuriose iš jų sukelti bankrotą.
Išvadose įvardijami tik keli konkretūs asmenys – Lietuvos banko valdybos pirmininkai ir Kauno mokesčių inspekcijos vadovai (R.Visokavičius, K.Ratkevičius, A. Linkevičius, J.Rimas), galimai atsakingi už susidariusią padėtį.
Išvadose minimi konkretūs – Valstybinių įmonių ir Valstybinio turto pirminio privatizavimo – įstatymai, sudarę sąlygas akcionuoti valstybės turtą ir perimti valstybinio kapitalo valdymą jo neprivatizuojant.
Pasak K.J.Jociaus, nei tuometinis finansų ministras E.Vilkelis, nei buvęs ekonomikos ministras J.Veselka negalėjo nežinoti, kas dedasi – juk Valstybinio turto pirminio privatizavimo įstatymą rengė Ekonomikos ministerija, o Seimas jį priėmė.
„Kas gali paneigti, kad tuo metu inicijuotas Valstybinių įmonių, Akcinių bendrovių įstatymai nebuvo sąmoningai rengiami su spragomis, nenumatyta bendrovių vadovų, kurie sąmoningai perskolindavo bendrovių lėšas kitiems savo vardu, atsakomybė.
Juk „Laivytės” objektų būtų užtekę, kad būtų atsiskaityta su indėlininkais, bet įmonė per aukcionus nuvertinta”, – sakė K.J.Jocius.
Trečiuoju klausimu, kokia buvo EBSW koncerno įtaka Lietuvos bankų sektoriuje, komisija pareiškė, kad Vyriausybė viršijo savo kompetenciją ir atsisakė galimybės turėti įtakos Lietuvos valstybinio komercinio banko visuotiniame akcininkų susirinkime ir taryboje priimamiems sprendimams.
Taip pat tvirtinama, kad Lietuvos bankas akivaizdžiai nevykdė reikiamos kontrolės EBSW grupės kontroliuojamuose bankuose.
Tačiau K.J.Jocius tvirtina, kad, atsakant į šį klausimą, reikia atkreipti dėmesį į EBSW grupės valdomoms įmonėms suteiktas paskolas su valstybės garantija už 144 mln. Lt, kurios taip ir nebuvo grąžintos.
„Išvadose nėra įvardyta, kas būtent balsavo už tai, kad EBSW būtų skirtos paskolos – 144 mln.Lt be jokio garanto.
EBSW įmonių įstatinis kapitalas buvo dešimt kartų mažesnis nei paskolos, nenagrinėta, kas jas padengs”, – sakė pašnekovas.
Be to, pasak J.K.Jociaus, iš dokumentų matyti, kad G.Petrikas ir kiti veikėjai „imdavo surinktus iš žmonių pinigus” ir jau kaip fiziniai asmenys dėdavo juos į banką už 70 proc. palūkanas.
Pavyzdžiui, taip 1994 m. gegužės 25 d. G.Petrikas į banką padėjo apie 1 mln.132 tūkst.Lt.
Atsakydama į ketvirtąjį klausimą, kokias pasekmes valstybei bei visuomenei sukėlė EBSW koncerno veikla, komisija daro išvadą, kad nuo EBSW grupės veiklos nukentėjo apie 15 tūkst. fizinių asmenų, praradusių 80 mln. Lt, apie 20 mln. Lt prarado juridiniai asmenys, per 50 Lietuvos įmonių bankrutavo, buvo sanuotos ar restruktūrizuotos, kai kurioms bankroto procedūra dar vykdoma.
Komisija tvirtina, jog galima daryti išvadą, kad ši koncerno veikla, EBSW grupei priklausiusių įmonių bankrotai, negrąžinti asmenų indėliai padarė materialinę žalą valstybei, fiziniams ir juridiniams asmenims.
Čia komisija kaltais įvardija Lietuvos banką, Aukščiausiosios Tarybos ir Vyriausybės atliktą valstybinių bankų reorganizavimą.
Penktą klausimą, kokios aplinkybės sudarė sąlygas EBSW koncerno veiklai ir padėjo EBSW koncerno steigėjams, vadovams ir kitiems asmenims, artimai susijusiems su šiuo koncernu, išvengti atsakomybės, komisija sujungė su šeštuoju – kokia valstybės politikų, teisėjų, pareigūnų ir tarnautojų veika sudarė palankias sąlygas EBSW koncerno veiklai.
Atsakydama į juos komisija daro išvadą, kad prie IKHK neteisėtos kreditinės veiklos prisidėjo Lietuvos bankas, Kauno valstybinės mokesčių inspekcijos, Finansų ministerijos, Vidaus reikalų ministerijos, teisėsaugos institucijų neveikimas.
Nagrinėdama VĮ „Jūra” veiklos aspektus komisija daro išvadą, kad Ministro Pirmininko, žemės ūkio ministro, Žuvininkystės departamento direktoriaus priimti sprendimai buvo naudingi EBSW veiklai.
Pagalba EBSW įvardijama ir chaotiška perėjimo iš planinės komandinės ekonomikos į rinkos ekonomiką reforma, pervertinta privataus kapitalo svarba šalies ekonomikoje, valstybės turto privatizavimo tvarka, netobuli teisės aktai.
Anot K.J.Jociaus, jis komisijos išvadose pasigendąs konkrečių asmenų pavardžių, kurie turėjo kontroliuoti EBSW įmones, bet to nedarė.
Jo tikinimu, pradinėse komisijos išvadose įvardyti apie dešimt asmenų, tačiau juos dangstydama komisija savo išvadas esą išgrynino.
Anot jo, išvadose turėjo būti ir dabartinio parlamentaro A.Matulevičiaus, buvusio UAB „Baltex” direktoriaus, pavardė, kuris „vykdė atsiskaitymus su EBSW direktore Barysiene, paskui buvo ministras be portfelio, per kurį ir susidorota su kitaminčiais Vyriausybėje”.
Vardydama, kokių buvo imtasi priemonių siekiant užkirsti kelią EBSW koncerno veiklai, komisija konstatuoja, kad teisėsaugos institucijos, Lietuvos bankas, Kauno mokesčių inspekcija, Finansų ministerija nesiėmė pakankamai priemonių, kad būtų užkirstas kelias tokiai veiklai.
Komisija taip pat pažymi, kad nuo 1993 m. Seimo Ekonominių nusikaltimų tyrimo komisija pradėjo domėtis kai kuriomis įmonėmis, susijusiomis su EBSW veikla.
Pasak K.J.Jociaus, jis pats matęs, kaip EBSW vadovai nuo 1992 m. po Vyriausybę vaikščiojo kaip po savo namus, tačiau valdantieji dabar esą dengia A.Šleževičių ir kitus už tai, kad pastarieji sutiktų padengti G.Furmanavičių.
„Jie dengia vieni kitus”, – sakė K.J.Jocius.
Anot jo, A.Šleževičius, būdamas paskolų komisijos pirmininkas, „visur vadintas 5 proc. vyruku”.
Tai, pašnekovo žodžiais, gali reikšti, kad jis gaudavo atskaitymus, nes jam, besiverčiančiam verslu (pieno milteliai, spirito gamyklos), įstatinis kapitalas buvo reikalingas.
Be to, iš EBSW Vyriausybei, pasak K.J.Jociaus, ateidavo įvairūs mokėjimų pavedimai „už paslaugas”, kaip kad 1995 m. liepos 20 d. sumokama už kelionę į Graikiją, kur delegacija iš Vyriausybės, kurioje buvo ir EBSW atstovų, stebėjo krepšinio rungtynes.
Komisija į klausimą, ar šiuo metu EBSW koncerno steigėjai, vadovai bei kiti asmenys, artimai susiję su šiuo koncernu, dirba (dirbo) valstybės ir savivaldybių institucijose bei įstaigose, pateikia tris – Sigito Godelio, Ramūno Lenčiausko, Petro Česnulevičiaus – pavardes.
Anot K.J.Jociaus, komisija turėjo įvardyti ir daugiau asmenų, „nagrinėjant ministrų, banko pirmininkų, prokurorų veiklą”.
Todėl kai Seimas svarstys šias komisijos išvadas, jos, K.J.Jociaus manymu, turėtų būti grąžintos komisijai, jai paskirti papildomi 2–6 mėn. tyrimui, į darbą įtraukti teisininkai.
Žmonės, jo teigimu, turi žinoti, kas būtent sudarė sąlygas išplauti tiek pinigų.
Tie veikėjai, kurie komisijos posėdžiuose tvirtino neprisimeną savo veiksmų, K.J.Jociaus nuomone, išvadose turi būti įvardyti atskira pastraipa, kad žmonės pamatytų, „su kokia partija turi reikalą”, nes jie esą neprisimena todėl, kad tai jiems naudinga.
Čia esą svarbūs V.Bulovas ir A.Šleževičius.
K.J.Jociaus tvirtinimu, „viskas, kas čia pasakyta, paremta įrodymais, o kur pareikšta nuomonė, yra jo nuomonė, sudaryta iš įrodymų visumos”.
Indrė Kleinaitė 
[Nuomonė] 
Geros naujienos – žmonės keičiasi 
Apie tai, kaip keičiasi Anglijoje gyvenančių žmonių suvokimas apie darnią raidą.
Paskutinį kartą Londone lankiausi lygiai prieš metus.
Tuomet atrodė, kad tokios temos kaip darni raida, socialinė verslo atsakomybė, etiškas vartojimas ir sveika gyvensena vyrauja pogrindyje bei siauruose akademikų, specialistų ir radikalų sluoksniuose.
Neabejotina, tai buvo madinga, tačiau plačios visuomenės nedomino ekologinės morkos ar iš kanapių pluošto pagaminti drabužiai.
Tokios temos kaip klimato kaita atrodė baisiai nuobodžios, palyginti su tuo, kokio garsaus dizainerio drabužius vilki Victoria Beckham.
Plačią visuomenę pasiekianti žiniasklaida neskyrė daug dėmesio darnios raidos klausimams.
Dabar viskas atrodo kitaip.
Dar traukinių stotyje mano akis patraukė laikraščių stendas.
Tai buvo „Evening Standard” priedas, skirtas žaliajai revoliucijai, su Stellos McCartney nuotrauka.
Pasirodo, jog Paulo ir Lindos McCartney dukra, būdama drabužių dizainerė, daug dėmesio skiria ekologijai.
Tai atspindi ne tik jos gyvenimo būdas, bet ir profesija.
Garsenybių gyvenimo būdas visada yra įkvėpimo šaltinis masėms, tad nenuostabu, kad „Evening Standard” šiame priede pristatė garsius žmones, kurie aktyviai kovoja už ekologiją.
Tarp 10 aktyviausių kovotojų puikuojasi tokie vardai kaip Jude Law, Leonardo di Caprio, Mickas Jaggeris, princas Williamas, Harrisonas Fordas, George Clooney ir kiti.
Nesvarbu, kad jų konkretūs darbai galbūt apsiriboja tik vegetarizmu, medžių sodinimu, važinėjimu aplinkai palankesne mašina, tokia kaip „Toyota Prius”.
Ar paprasčiausia jie dėvi gamtoje irstančius apatinius.
Skeptikai gali pasakyti, kad jie turtingi, tad gali sau leisti tokią prabangą kaip naujausios ekologiškos mašinos ar medžių sodinimo finansavimas.
Vis dėlto negalima nuvertinti dėmesio išlepintų garsenybių indėlio į darnios raidos populiarinimą.
Protingas mokslininkas gali parašyti traktatą apie darnią raidą, bet bėda ta, kad jo darbas sunkiai skinsis kelią į plačiosios publikos akiratį.
Tačiau tokiam garsiam dainininkui kaip Chrisas Martinas iš „Cold Play“ užtenka tik pasiūlyti pirkti „socialiai atsakingai pagamintą šokoladą”, ir tokia svarbi žinia daug stipriau užsifiksuoja žmonių galvose.
Ypač jei tai yra transliuojama per dažnai žiūrimą televizijos naujienų laidą.
Būtent televizijos naujienų laidos mane ir labiausiai nustebino.
Klimato kaita, prevencinė medicina ir „etiškai pagaminti” drabužiai buvo karščiausios tų dienų naujienos.
Buvo parodyti tirpstantys ledynai ir paaiškinta, jog tai gali kilstelti vandens lygį tiek, kad tokios vietos kaip Florida tiesiog paners po vandeniu.
Naujienose buvo pristatyta nauja NHS (National Health Service) programa – per ją daugiau dėmesio bus skirta prevencinei medicinai ir sveiko gyvenimo būdo propagavimui.
„Mark&amp;Spencer” pristatė naujus drabužius, kurie yra gaminami iš ekologiškai išaugintos medvilnės bei neišnaudojant trečiojo pasaulio žmonių.
Buvo neįprasta girdėti iš naujienų vedėjos tokių nepatogių klausimų aviacijos industrijos atstovui kaip: „Taigi, kaip jūs jaučiatės žinodami, kad aviacijos verslas niokoja planetą?
Ką jūs darote, kad tai sustabdytumėte?”
Toje pačioje naujienų dalyje buvo apklausiami žmonės, siekiant išsiaiškinti, ar jie žino, kokį poveikį aplinkai daro jų atostogos šiltuosiuose kraštuose, juolab kad į juos reikia skristi lėktuvu.
Pagrindinė CNN naujiena buvo JAV prezidento G.Busho (Dž.Bušo) deklaracija, jog bus skiriama daugiau pinigų alternatyvios energijos technologijų tyrimams.
Savo kalboje jis teigė, kad JAV yra priklausomos nuo naftos ir kad tik naujos energijos technologijos gali pakeisti nusistovėjusią situaciją.
Vis dėlto nevyriausybinė „Friends of Earth” (Žemės draugai) organizacija sukritikavo G.Busho kalbą, atkreipdama dėmesį tai, jog laikas imtis konkrečių veiksmų, o ne vien tik apsiriboti tyrimais.
Važinėdama metro, kuriame gausu reklamos, negalėjau neatkreipti dėmesio į „British Petroleum” (BP) reklamą: „Mes ieškome kelių į žalesnę ateitį”.
Kaip BP ieško tų kelių ir ar gana atkakliai ieško, aš nesidomėjau, tačiau vien tai, kad tokia reklama pateko į metro, kur praeina žmonių masės, yra gerai, nes galbūt ne vienam žmogui tai buvo pirmasis signalas, kad vėjo, saulės ir vandenilio energija yra ateities energija.
Populiarioje „Borders” knygų parduotuvėje vartydama kokią nors knygą apie sveikatą ar kulinariją atkreipdavau dėmesį į visur šmėžuojančius patarimus: „Rinkitės tik ekologiškai išaugintas daržoves, nes įprastose gausu pesticidų ir chemikalų likučių, kurie yra žalingi jūsų sveikatai”.
Tikrai, ekologiškų produktų parduotuvėse, tokiose kaip „Fresh&amp;Wild”, visuomet turėdavai atstovėti netrumpą eilę.
Nenuostabu, kad didžiausias pasaulyje ekologiškų produktų prekybos centrų tinklas „Whole Foods”, įkėlęs koją į Didžiąją Britaniją, nebesismulkina mažomis parduotuvėmis ir jau pradėjo įrenginėti didelį prekybos centrą Londono High Street Kensington.
Gurkšnodama morkų sultis „Quiet Revolution” (Tyli revoliucija) kavinėje nugirdau, kaip šalia sėdinčios moterys aptarinėjo, jog rengiamas planas uždrausti reklamą vaikams tų maisto produktų, kurių sudėtyje yra daug cukraus.
Penkių žvaigždučių viešbutyje „Grove” gėlės buvo pamerktos stiklainiuose.
Turbūt viešbutis laikosi aplinkosauginės politikos ir kaip sugeba, taip prisideda prie išteklių tausojimo.
Naktiniame klube tipiškai korporatyviai atrodantis vyras, kuris prisistatė kaip verslo konsultantas, garsiai pareiškė, kad pats laikas būtų žemės ūkyje taikyti šamaniškus ritualus, kad karvės būtų laimingesnės ir jų mėsa geresnė.
Nekomentuosiu tokių pareiškimų, tiesiog neįtikėtina, kaip greitai viskas verčiasi aukštyn kojomis.
Autorė yra ekonomistė ir Darnaus vystymosi specialistų asociacijos (Didžioji Britanija) narė
Vytenis Rutkauskas 
[Nuomonė] 
Kas slepiasi už kulinarinės meilės žvėreliams 
Apie kvaziteisės sistemą ir Lietuvos medžioklės įstatymą.
Senovės Roma buvo ir imperija, ir respublika, bet jos teisės teorijos pagrindai pasitarnavo pilietinių valstybių vizijoms.
Sovietija (imperija) atrado, kad teisė gali tarnauti klasių diktatūrai.
Todėl sėkmingai vienus smaugė, o iš kitų bandė kurti patricijų luomą.
Tuo pasinaudojo tautos nepribaigtas sovietinių patricijų luomas.
Ėmėsi kurti savo ir savo vaikų gerovei kvaziteisinę (lyg ir teisės) sistemą, kurią trumpai galima apibūdinti garsiuoju „vsio zakono”.
Panagrinėsiu tik vieną kvaziteisės kūrinį, pavadintą Medžioklės įstatymu, bei terpę, kurioje jis brandintas.
Norminį kūrinį, kuriuo siekiama seniesiems/naujiesiems patricijams privilegijuoto gyvenimo, apie kokį sovietmečio 1–ojo būrelio medžiotojai ar prieš juos buvusi sušlėktėjusi bajorija galėjo tik svajoti.
Seimas sausio 19–ąją pritarė Valdo Adamkaus veto Aplinkos komiteto parengtoms Medžioklės įstatymo pataisoms.
Pats įstatymas jau galiojo ir iki vetavimo, jo įgyvendinimui leidžiami vėjais (nesitiki, kad senųjų/naujųjų patricijų užmačios galų gale nebus sustabdytos) nemaži mokesčių mokėtojų pinigai.
Kad tai yra iškreiptų siekių įstatymas, nusako pirmas jo sakinys, nurodantis, kad juo „reguliuojami visuomeniniai santykiai, susiję su medžiojamosios faunos apsauga ir racionaliu jos naudojimu”.
Betgi valstybės teritorijoje laukinės gyvūnijos apsaugą bei racionalų naudojimą jau reglamentuoja Gyvūnijos apsaugos įstatymas.
Visose protingose šalyse medžioklės įstatymų paskirtis – reglamentuoti ne gyvūnijos naudojimą, bet santykius tarp medžiotojų ir žemės, miškų bei vandenų savininkų ar valstybinių teritorijų valdytojų.
Argi to nežinojo įstatymo kūrėjai?
Žinoma, žinojo.
Dėl to jie prie Seimo komiteto ir specialią žinovų komisiją sudarė iš daugelio žinybų atstovų... atstovaujančių (be vieno asmens) vienai suinteresuotajai pusei – tai pačiai senųjų/naujųjų patricijų kastai.
Taigi Seimas, pritaręs Prezidento veto, paliko nepakeistą įstatymo variantą, numatantį, kad galima registruoti ne mažesnį kaip 1000 ha medžioklės naudmenų plotą.
Kitaip sakant, liaudies priešų – žemės ir miškų savininkų, nustekentų iki trihektarininkų, pykčiui.
Nes, pagal mokytus medžioklėtvarkininkus, ir kiškelis ne mažesnį kaip 1000 ha plotą apšoka.
O ką jau kalbėti apie briedį...
Nuo kada šalyje nebemėgstama medžiotojų
Atsakant į tai, derėtų grįžti į praeitį.
Konflikto tarp visuomenės ir medžiojimo teisę turinčių asmenų prieškario Lietuvoje nebuvo.
Tokie pripažinti autoritetai kaip profesorius Tadas Ivanauskas medžiojimo teisę įvilko į gamtosaugos rūbą.
Taisyklingos medžioklės, Tėviškei pagražinti draugijos telkė idealistus.
Nūdienos nepelnytų ordinų kavalierių apsimetėliškumas anuometinių draugijų nariams jei ir nebuvo visai svetimas, tai bent neįgavo šiandienio ciniškumo apraiškų.
Tad ir anuometinis Medžioklės įstatymas geriau ar blogiau tenkino visuomenės poreikius.
Sovietmečiu medžiojimą reglamentavo Gamtos apsaugos komiteto (turėjusio medžioklės, bet neturėjusio gyvūnijos apsaugos skyriaus) pirmininko įsakymai.
Įstatymo nebuvo.
Tuo, kad neturėjo įstatymo, šis komitetas panešėjo į kitą trijų raidžių komitetą, iš kurio išėję pensininkai ateidavo dar kurį laiką į GAK padirbėti (pailsėti gamtoje) bei pasistiprinti (palikti savo buvimo žymių).
Simptomiška, kad abu komitetus visada tiesiogiai šefuodavo Pirmasis.
Todėl patricijams įveistos didžiulės kanopinių (žolėdžių) bandos be baimės galėjo mindyti ne tik suvalstybintos žemės, bet ir kaimiečių sklypelius.
Kas savaitgalį „Šešupėje” valdžios vairuotojai į bagažines prisikraudavo „lauknešėlių”, ir automobilių kavalkados sklisdavo po spec.
medžioklės ūkius, po visą Lietuvą – vietose svečiais pasirūpindavo kolūkių „pirmininkienės” ir tarybinių ūkių „direktorienės”.
Kitaip medžiojo vadinamosios Medžiotojų ir žvejų draugijos nariai.
Jiems GAK nuleisdavo medžiojimo eksportui ir vietos rinkai planus.
Jų vykdymas nulemdavo ne tik etatinių draugijos darbuotojų algas ar premijines išmokas, bet dažnai ir ateitį.
Ypač kentėjo dėl elnių planų (dėl šių žvėrių atsargumo) rajonai, pvz., Joniškio, privalėję „atšaudyti” (terminas medžioti čia netinka) daug žvėrių.
Beveik kas vakarą iš Joniškio Žagarės link riedėdavo spritnus rajono jėgermeisterio sunkvežimis.
Be atsakingojo už planų vykdymą, jame sėdėdavo šaulys su planams skirtu graižtviniu karabinu.
Kėbule stovėjo vadinamieji „ragatkininkai”, kailiniuoti elnių rodeo, pavojingo naktinio žvėrių vaikymosi per biržių kelmus ir ganyklas dalyviai.
Jie dirbo juodą darbą – padėdavo žiemos žvarboje žvėris darinėti ir sukelti į kėbulą.
Už tai kaip atlygį iš „ragatkių”, lygiavamzdžių šautuvų, galėjo šaudyti prožektorių šviesoje išnyrančias lapes, kitokius kailinius žvėris.
Paryčiais sunkvežimis su į dangų styrančiomis žvėrių kojomis skubėdavo į mėsos kombinatą, o žvėriena – pas pasaulio turtinguosius, parnešdama sovietijai taip trokštamą valiutą.
Nusikaltusiųjų paradas
Jau mūsų dienomis Kaune veterinarijos tarnyba skambina pavojaus varpais: keturi miesto rajonai bei su jais besiribojančios teritorijos paskelbtos pavojingos ligos – pasiutligės – židiniais.
Vilniuje pasiutusios lapės pjaunasi su šunimis Pasakų parke tarp auklių ir vaikų vežimėlių.
Veterinarijos tarnyba biudžeto lėšomis nuperka brangią vakciną – sakosi suvakcinuosianti kailėtuosius plėšrūnus visoje Lietuvoje ir suokia Europos Sąjungos struktūroms išgalvotas versijas apie tokio plataus pasiutligės atkryčio priežastis.
Bebrai – nuostabūs gyvūnėliai.
Darbštuoliai statybininkai.
Tačiau žmonės galvoja, kad jie dauginasi dešimtimis – bebrai baigia užkimšti ir taip apleistus irigacijos įrenginius, kurių tvarkytojai tik bejėgiškai skėsčioja rankomis.
Abu šie pavyzdžiai rodo tik tai, kaip toli negatyvia kryptimi nepriklausomybės metais pažengė erozija medžioklės srityje.
Sovietmečio praktika: medžiotojų būreliai buvo buriami miestuose.
Medžiojimo vietas pasiekdavo valstybiniu transportu, kai tik galėdavo, nemokėdavo už benziną.
Po nepriklausomybės atgavimo už benziną mokėti jau reikia.
Tačiau būreliai (klubai) ir toliau miestietiški – žemės savininkų netraukti į procesus juk leido įstatymas.
Miestiečiai, kurie buvo pripratę prie „varyminių” medžiojimo būdų, keisti įpročių nenori.
Nenori ieškoti lapių ar vargti su bebrais.
Ne vien todėl, kad tingėtų.
Tai daryti neapsimoka, kailių nėra kur dėti – kailininkystė sužlugdyta ir niekas apie ją nekalba, o Uspaskicho (kol buvo ministras) pamėtėti Europos pinigai Kėdainių kailininkams, matyt, skirti Krekenavos skerdyklos (t.y. Uspaskicho skerdžiamų gyvulių) odoms apdirbti.
Sąžiningi medžiotojai nerimastingai stebėjo drastišką jų pasirodymą giriose.
Su moderniausiais graižtviniais, margomis maskuotėmis, visiškai be etikos (apie medžiotojišką ir kalbėti neverta).
Sako, per juos Lietuva netapo tuo, kuo jai paties Dievo skirta būti, – medžioklinio turizmo rojumi Europos piniguočiams.
Gal.
Greičiausiai naikindami geriausių žvėrių genofondą ir jie atsiriekė savo riekę.
Paklaustas, kur jo kadencijos pabaigoje dingo briedžiai su elniais (1996 m.), pirmasis po valstybingumo atgavimo aplinkos ministras (sustabdęs stambiųjų kanopinių medžioklę) teigė, kad juos iššaudė brakonieriai.
Jis netikėjo lietuvių sąžiningumu (kur jiems iki vokiečių visuomenio iniciatyvumo), netikėjo tautos meile protėvių pasauliui.
Buvo draudimų įvedimo per Aplinkos ministeriją šalininkas.
Kaip senajame GAK.
Kaip tvarkomasi Europoje
Europos valstybių medžioklės įstatymai turi savo ypatumų, bet juose bendra tai, kad medžioklės teisė yra žemės teisės dalis.
Savininkai nėra atskirti nuo medžiojimo, patys yra tvarkingo medžiojimo inicijuotojai, rėmėjai ir prižiūrėtojai.
Jie daug daro medžioklei (žvėrims ir medžiotojams) ir, suprantama, siekia turėti naudos.
Medžioklės įstatymu nustatomas mažiausias teritorijos vienetas (dažnai tam vartojamas vokiškas terminas „revieren”), kuriame galima medžioti.
Žemės bei miškų savininkai ir valdytojai, iš savo valdų sukūrę revyrus, juos registruoja tos teritorijos valdymo institucijose, kurios yra nuomos sutarčių prižiūrėtojos ir medžioklėtvarkos specialistų telkėjos.
Medžiojimo teisė atsiranda atlikus tam tikras valstybėje nustatytas procedūras.
Medžioklės konkrečioje vietoje teisė atsiranda medžioklės plotų nuomos ar žemės bei miškų nuosavybės principu.
Jei savininkai patys nori medžioti, jie tai gali daryti tik bendrais pagrindais (savos žemės jiems tik nereikia nuomoti).
Pažeidimų prevencijos siekiama ne vien griežta nuobaudų sistema, bet ir visuomenės, ypač savininkų, vykdoma kontrole, etikos normų paisymu.
(Lietuvoje gamtosauginių įstatymų inicijavimą, valdymą ir gamtosaugos kontrolę vykdo Aplinkos ministerija.)
Kuri sistema veiksmingesnė – Europos ar ta, kurią šešiolikti metai stumia senoji/naujoji nomenklatūra, nesunku palyginti.
Sienos juk atviros.
Kurio nors universiteto studentai Europos teisės požiūriu turėtų panagrinėti patį tos nomenklatūros kūrinį – Medžioklės įstatymą.
Ir jei jie vis dėlto padarys išvadą, kad jis yra kvaziteisinis, gal tuomet imsis ir plačiau paanalizuoti Lietuvos įstatymų leidėjų kūrybą.
Ieva Baubinaitė 
[Užsienyje] 
Įžanga į Sankt Peterburgo susitikimą 
Vladimiras Putinas pristatė prioritetinius klausimus, tarp kurių aktualiausias – energetika.
Praėjusį savaitgalį Maskvoje spaudžiant šaltukui vyko pirmasis šiais metais vadinamųjų G8 šalių – turtingiausių pasaulio valstybių – finansų ministrų susitikimas, kuris yra vienas iš įžanginių renginių į šių metų liepos mėnesį vyksiantį trisdešimt antrąjį kasmetinį G8 valstybių vadovų susitikimą Sankt Peterburge.
Per šį susitikimą sakytoje kalboje Rusijos prezidentas Vladimiras Putinas pateikė prioritetinius klausimus, tarp kurių minėtas tarptautinis energetikos saugumas, pagalba skurstančioms šalims, kova su terorizmu, švietimo sklaida, „populiariausių” ligų prevencija.
Tačiau, be abejo, labiausiai rūpimas klausimas buvo energetika.
Susitikime taip pat dalyvavo ir Tarptautinio valiutos fondo (TVF) direktorius Rodrigo Rato, Pasaulio banko (PB) prezidentas Paulas Wolfowitzas (Polas Volfovicas), Austrijos, šiuo metu pirmininkaujančios Europos Sąjungos (ES) Tarybai, finansų ministras Karlas–Heinzas Grasseris (Karlas–Haincas Graseris) ir ES ekonominių ir valiutų reikalų komisaras Joaquinas Almunia (Joakinas Almunia).
Rusijos finansų ministras Aleksėjus Kudrinas teigia, kad, kaip visada būna tarp ministrų, vyko intensyvūs ir įtempti debatai.
Tikriausiai ne mažiau aktyvūs svarstymai vyko ir prieš patį susitikimą, o tiksliau, prieš Rusijos pirmininkavimo G8 pradžią.
Kaip žinoma, G8 yra turtingiausių pasaulio demokratijų „klubas”, kurį kai kurie kritikai prilygina pasaulio vyriausybei.
Būtent dėl Rusijos demokratiškumo bei ekonominės plėtros jos buvimas šioje grupėje nėra iki galo aiškus.
Praėjusių metų vasario mėnesį JAV senatoriai Joe Liebermanas (Džo Lybermanas) ir Johnas McCainas (Džonas Makeinas) pareiškė, jog Rusija neturėtų būti G8 grupės narė, kol joje nėra užtikrinama demokratija.
Kiti teigė, kad „turtingiausių pasaulio demokratijų susitikimas” nėra demokratiškas, kol jame dalyvauja.
Dar svarbiau, jam pirmininkauja Rusija.
JAV valstybės sekretorė Condoleezza Rice (Kondoliza Rais) šių metų sausį teigė, jog Rusija turi suprasti, kad pirmininkavimas G8 prideda atsakomybės.
Jos manymu, silpna demokratija Rusijoje gali pastatyti ją į keblią padėtį rengiant susitikimą.
V.Putinas, paklaustas, ką mano apie abejones dėl Rusijos pirmininkavimo G8, atsakė, jog tai praeitimi gyvenančių „kietakakčių sovietologų” prasimanymas, ir atkreipė dėmesį, jog „šuo loja, o karavanas eina”.
Tad G8 šalių finansų ministrų susitikimas Maskvoje įvyko.
Greičiausiai vyks ir šalių vadovų susitikimas liepą Sankt Peterburge.
Juolab kad Rusija įrodinėja, jog ji atitinka visus reikalaujamus G8 grupėje buvimo kriterijus.
Kad ir per savaitgalio susitikimą prezidentas V.Putinas nevengė pasigirti augančia šalies ekonomika, kurią, pasak BBC, šešiais procentais padidino išaugusios naftos kainos, ar noru liberalizuoti naftos bei dujų tiekimą.
Tačiau panašūs „viešųjų ryšių triukai” nublanksta prieš vadinamąsias viešųjų ryšių nesėkmes”.
Būtent taip užsienio spaudoje, nepamirštant paminėti ir nevyriausybinių organizacijų veiklos Rusijoje suvaržymo bei V.Putino kvietimo „Hamas” lyderiams atvykti į Maskvą, būsimo G8 susitikimo kontekste apibūdinamas Rusijos konfliktas su Ukraina šių metų sausio mėnesio pradžioje, kai kuriam laikui buvo nutrauktas jų tiekimas Ukrainai, Gruzijai ir Moldovai bei padidintos dujų kainos.
Tuomet sunerimo visa Europa.
Atrodo, jog tik tada pamatyta, kad dauguma energetikos išteklių yra iš Rusijos.
Be to, 2005 metais naftos bei dujų kainos dėl nestabilumo didžiosiose šiuos energijos šaltinius tiekiančiose šalyse nepaprastai išaugo, tad nenuostabu, jog trisdešimt antrasis G8 susitikimas orientuotas į energetiką, jos tiekimo saugumą bei stabilumą.
Kaip žinoma, Rusija yra antra pagal mastą pasaulyje naftos gamintoja ir viena didžiausių gamtinių dujų eksportuotojų.
Kaip teigė kai kurie G8 grupės atstovai, kalbėdami apie energetikos klausimus pasaulyje, Rusija yra dalis problemos, lygiai kaip ir jos sprendimas.
Rusijos finansų ministras Aleksejus Kudrinas po ministrų susitikimo pareiškė, kad produkcijos ir žaliavos tiekimo decentralizavimas ilguoju laikotarpiu sumažintų kainas, be to, jis teigė, jog Rusijos valdžia jau dirba ta linkme, kad nepriklausomi dujų tiekėjai galėtų lygiomis sąlygomis prisijungti prie valstybės kontroliuojamo dujų tiekimo tinklo.
V.Putinas savo kalboje pabrėžė, kad jis tiki, jog G8 suformuluos strategiją, kuri suteiks galimybę patikimai tiekti energijos išteklius visam pasauliui mažiausiomis kainomis ir minimaliu poveikiu aplinkai.
Vokietijos finansų ministras Peeras Steinbrueckas (Pyras Štainbruekas) teigė, kad jis neabejoja „Gazprom” ar Rusijos kaip energijos tiekėjos Vakarų Europai patikimumu.
Susitikime Maskvoje minėtos milžiniškos pinigų sumos
- Rusijos ekonomika praėjusiais metais augo 6,4 proc.
- Rusijos aukso ir valiutos atsargos sudaro apie 185 bilijonus JAV dolerių.
- Rusija pabrėžė skirsianti 43,5 milijono JAV dolerių TVF pagalbos skurstančioms šalims fondui.
- Rusija pasakė papildomai skirsianti 587 milijonus JAV dolerių Tarptautinei plėtros asociacijai.
- V.Putinas teigė, jog Rusija pasirengusi sumokėti 11.9 bilijono JAV dolerių Paryžiaus klubui.
Šaltinis: RIA Novosti
Edgūnas Račius 
[Užsienyje] 
Kolonializmo reminiscencijos 
Apie visus Irako okupacijos atspalvius.
Tęsinys.
Pradžia Nr. 6
Irakas okupacinėmis sąlygomis gyvena jau beveik trejus metus.
Per tą laiką per maištininkų ir okupuojančių pajėgų susirėmimus žuvo apie 30 tūkstančių šalies gyventojų, okupacinės pajėgos prarado pustrečio tūkstančio kariškių, žuvo ir buvo nužudyta per tris šimtus civilių užsieniečių.
Nepaisant okupacinių pajėgų pastangų, maištininkų smurtas šalyje nemąžta.
Suprasdamos, kad smurtą eskaluoja pats okupacinių pajėgų buvimas šalyje, okupuojančių valstybių (pirmiausia JAV ir JK) vyriausybės ėmėsi skubinti pačių irakiečių jėgos struktūrų rengimą – per pastaruosius metus didžiausi žmogiškieji bei finansiniai resursai buvo permesti kaip tik į šią sritį.
Žinoma, atkūrimo projektų sąskaita.
Kita vertus, atkūrimo projektų sąnaudos nesant bent minimalių saugumo sąlygų išauga keleriopai ir tampa nerentabilios.
Tarp okupuojančių valstybių esančios Lietuvos kariškiai taip pat užsiėmę Irako armijos rengimu.
Šuaibos bazėje pietų Irake netoli Basros miesto besiglaudžiantis lietuvių būrys, įeinantis į danų bataliono sudėtį, savo kasdienybę yra paaukojęs Irako 10–osios divizijos karių mokymui.
Anot danų bataliono vyresnybės, irakiečių kariškiai yra smalsūs ir aktyvūs mokiniai.
Jie esą jau tiek prakutę, kad gali vykdyti realias užduotis savarankiškai; šios pajėgos vis daugiau funkcijų patiki jiems, o greitai planuoja ir apskritai vienus paleisti vykdyti užduočių.
Atrodytų, kad misija artėja į pabaigą.
Būtent to – savarankiškų ir stabilių policijos bei kariuomenės pajėgų susiformavimo – nekantriai laukiama okupuojančių valstybių sostinėse.
Tuomet bus galima išvesti savo karius, galbūt palikus tik nedidelį skaičių karinių patarėjų.
Vis dėlto tikėtina, kad net atėjus tam laikui, kai bus nutarta, jog vietinės saugumo pajėgos jau gali užtikrinti tvarką bei saugumą, britai ir amerikiečiai visiškai savo karių iš Irako neišves.
Amerikiečiai greičiausiai įsikurs centrinėje bei šiaurinėje šalies dalyje, tuo tarpu britai liks pietuose.
Ir nors galbūt nei vieni, nei kiti nesijaus kolonizatoriais, šiandien irakiečių sąmonėje okupuojančios pajėgos matomos būtent kaip tokios.
Pietuose britų atžvilgiu tai turi dar ir neigiamų sentimentų atspalvį.
Mat britų vėliava praėjusio šimtmečio pirmoje pusėje kelis dešimtmečius gožė irakiečiams saulę – tarp dviejų pasaulinių karų Irakas buvo britų imperijos protektoratas.
Jau tuo metu irakiečiai nebuvo palankūs britams, prieš kuriuos organizavo virtinę sukilimų, beje, labai brutaliai numalšintų britų Karališkųjų oro pajėgų.
Būtent jos yra užsitraukusios didžiausią nešlovę tarp irakiečių.
Ir štai likimo ironija – tos pačios valstybės tos pačios karinės oro pajėgos sugrįžo tomis pačiomis okupančių teisėmis.
Ir netgi į tą pačią Šuaibos, esančios apie 20 km nuo Basros, oro bazę, kurią buvo pasistačiusios mantado laikais.
Bazės teritorijoje iki šiol yra išlikęs britų savo kariškiams statytos bažnyčios pastatas, tiesa, nebenaudojamas.
Bazėje išlikę ir britų barakai bei administraciniai statiniai.
Britų sugrįžimas čia ir jų galimas užsilikimas irakiečiams tikrai nesuteikia džiugesio.
Pasipiktinimą okupacija skatina net demokratiškai išrinkta Basros provincijos taryba, atsisakanti bendradarbiauti su britų karine valdžia.
Vietinių irakiečių nepalankumą okupantams atskleidžia ir jau 101 britų bei pusšimčio koalicijos parnerių karių žūtis regione, kuriame beveik neveikia galvažudžio Abū Musab az–Zarkavio ir panašios džihadžių grupuotės.
Kitaip tariant, į britų kareivius labiau taikosi su okupacija nesusitaikantys vietiniai irakiečiai, o ne visuotinio džihado pėstininkai, kurių dauguma – bastūnai iš svetur.
Vis dėlto okupantai akivaizdžiai nelygūs okupantams.
Britų valdomame sektoriuje okupacija nepalyginti lengviau pakeliama vietiniams.
Paprasčiausias pavyzdys gali būti kad ir tokia padėtis: gan lėtai per miestelį važiuojantį lietuvių karių patrulį drąsiai lenkia vietinių automobiliai.
Kai kurie jų keleiviai šypsosi ar net pamojuoja, mūsiškiai kariai atsako tuo pačiu.
Irako centrinėje dalyje toks karinio patrulio lenkimas būtų neįmanomas – jau ne kartą yra nutikę, kad tarp dviejų karinės vilkstinės automobilių įsispraudžia mirtininko vairuojamas automobilis, prikrautas sprogmenų, kurie nedelsiant detonuojami.
Irako pietuose esantys gausūs policijos postai taip pat ganėtinai skiriasi nuo esančių centrinėje šalies dalyje.
Pietuose teko matyti tarnybos metu batus nusiavusius ir poste besėdinčius bei į sieną atsišliejusius irakiečių policininkus, į kuriuos pasižiūrėjus susidaro dvejopas įspūdis – arba aplink išties gana ramu, arba jie nesuvokia grėsmės dydžio.
Žinoma, galima kalbėti ir apie šviesesnį okupacijos aspektą.
Pavyzdžiui, okupuojančių šalių vykdomi atstatymo ir kitokie socialiniai projektai.
Danų batalione yra net specialus skyrius, vadinamasis CIMIC – Civilių ir karių bendradarbiavimo skyrius, vykdantis išimtinai į vietinės visuomenės gerovės kėlimą orientuotus projektus.
Lietuva taip pat yra prisidėjusi bent vienu projektu.
Tai al–Mauzos kaimo, esančio netoli Tigro ir Eufrato upių santakos, apie 80 km į šiaurės vakarus nuo Basros, pradinės mokyklos remontas, kuriam lėšas skyrė LR Vyriausybė.
Tiesa, apsilankius mokykloje po remonto, praėjus vos pusantrų metų, vaizdas jau vėl buvo apgailėtinas.
Tad beveik du šimtai kaimo vaikų mokosi klasėse, kuriose nuo lubų gabalais krenta tinkas.
Krentančio tinko smūgį teko atlaikyti ir šių eilučių autoriaus dėvimam šalmui bei po juo pasislėpusiai galvai.
Mokyklos direktorius tikino, kad remontas buvęs padarytas aplaidžiai, o naujam remontui lėšų dėl visiškai suprantamų priežasčių nėra.
Direktorius netiesiogiai prašė lietuvių karių surasti naujų lėšų, šį kartą tikram remontui.
Deja, mūsiškiai kariai šiame rajone dabar tebuvo svečiai – jų atsakomybės zona perkelta į pietryčius, arčiau Basros.
Vis dėlto ir šį kartą kariai buvo atvykę ne tuščiomis – jie mokiniams atvežė didžiulę dėžę kanceliarinių prekių, kurių nei al–Mauzoje, nei aplinkiniuose kaimuose nusipirkti neįmanoma.
Al–Mauzos mokyklos epizodas palieka slogų įspūdį – okupuoto krašto žmonės, praradę savarankiškumo bei ūkiškumo jausmą, neturėdami normalių gyvenimo sąlygų bei pragyvenimo šaltinių (gatvėse visur apstu besitrinančių jaunų vyrų, kurie, akivaizdu, yra bedarbiai), patys to nekęsdami turi atsiduoti nemėgstamų okupantų malonei.
Tačiau bene geriausiai dabartinės okupacijos šizofreniškumą atspindi pagrindinė britų bazė, įkurta šalia Basros tarptautinio oro uosto.
Žvelgdamas nuo Skrydžių valdymo centro bokšto, beje, aukščiausio pastato visame net kalvų neturinčiame regione, suvoki, kad visos šios didžiulės bazės gyventojai yra lyg miražas pietų Irako dykumų ir pelkių fone – tiek bazė, tiek joje plazdenančios okupuojančių valstybių vėliavos jame yra svetimos, esančios ne savo vietoje.
Visoje apylinkėje savo vietoje yra tik pats Basros tarptautinis oro uostas, formaliai okupuojančių pajėgų prieš kurį laiką perduotas civilinei irakiečių valdžiai.
Bet ir jis atrodo kaip vaiduoklis –didžiulio komplekso link vedantys keliai, esantys britų bazės teritorijoje, blokuoti, o oro uosto pastatas visiškai tuščias (vykdomi civiliniai skrydžiai tik į Bagdadą bei Dubajų).
Vaikščiodamas po pastatą suvoki karų ir okupacijų naštą civiliams gyventojams, iš kurių atimamos įvairios žmogaus teisės.
Šiuo atveju judėjimo, o per jį – pažinimo.
Ir nors visi regione sutikti irakiečiai tvirtino besidžiaugią Husseino režimo nuvertimu, dabar jie trokšta greitos okupacijos pabaigos.
Deja, kol kas niekas negali pasakyti, kada Irakas vėl taps suverenia valstybe ir ar ją valdysiantis režimas išties atstovaus visai irakiečių nacijai.
Tačiau viena aiškiai matyti ir plika akimi – bent pietų Iraką yra apėmusi visuotinė reislamizacija.
Tad apie ją – kitoje dalyje.
Daiva Repečkaitė 
[Studija] 
Argumentas – kūdikis 
Paskelbus apie Japonijos imperatoriškosios šeimos princesės nėštumą, politikai tikisi išvengti sudėtingo paveldėjimo įstatymų keitimo.
Jau nebe pirmi metai, kad pasaulio žiniasklaida kalba apie Japonijos, seniausios pasaulio monarchijos, paveldėjimo krizę.
Tačiau pastarųjų savaičių įvykiai ilgai trunkančiam ginčui suteikė dinamikos.
Vos spėjusios pasirodyti specialistų grupės išvados dėl leidimo moterims užimti Chrizantemų sostą kuriam laikui bus padėtos į šalį, nes viską gali pakeisti (ir, tradicionalistų nuomone, į savo vietas sustatyti) naujo vaiko gimimas imperatoriškojoje šeimoje.
Diskusijoje buvo mestos, atrodo, visos įmanomos kortos: istorinių precedentų, tradicijos ir net rasinio grynumo.
Pagal 1947 m. priimtą įstatymą, sostą paveldėti gali tik vyriškos lyties imperatoriaus palikuonys.
Tačiau imperatoriškojoje šeimoje nė vienas berniukas negimė nuo 1965–ųjų, kai pasaulį išvydo jaunesnysis imperatoriaus sūnus princas Akishino (Akišino)/ Fumihito.
Net tolimesnių imperatoriaus giminaičių, galinčių pretenduoti į sostą, visi palikuonys yra mergaitės.
Visuomenės ir žiniasklaidos spaudimas susilaukti vyriškos lyties įpėdinio lėmė, kad sosto įpėdinio Naruhito žmona Masako kenčia nuo depresijos.
Vienintelio poros vaiko – ketverių metų princesės Aiko – gimimas vis dėlto buvo sutiktas su dideliu džiaugsmu.
Didelė tautos dalis reiškė nuomonę, jog nesvarbu, kokios lyties bus būsimasis tautos simbolis.
Net 63 proc. apklaustųjų palaikė įstatymo pakeitimo projektą.
Tokiai nuomonei pritarė ir specialiai sušaukta darbo grupė, pareiškusi, kad, siekiant išvengti konstitucinės krizės, reikia pakeisti įstatymą ir leisti Aiko tapti pirmąja imperatore po kelių šimtų metų.
Grupės vadovas Hiroyuki Yoshikawa (Hirojuki Jošikava) pareiškė, kad tautai bus daug paprasčiau, jei nuo pat būsimo įpėdinio vaikystės tauta galės stebėti asmenį, tapsiantį imperatoriumi.
Vaiko, kuriam planuojama perduoti Chrizantemų sostą, auklėjimas skiriasi nuo bet kurio kito imperatoriškosios šeimos vaiko, todėl jei sostą paveldės pirmas imperatoriaus vaikas, bus išvengta painiavos ir užtikrintas stabilumas bei tęstinumas, vertybės, kurias ir simbolizuoja pati imperatoriškoji šeima.
Reforma jau buvo per žingsnį nuo įgyvendinimo, bet praėjusią savaitę pasirodė pranešimas, kad kūdikio laukiasi imperatoriaus antrojo sūnaus žmona princesė Kiko.
Konservatyvių pažiūrų politikai, tarp kurių yra ir daug įtakingų valstybės veikėjų, suskubo stabdyti reformą: jei Kiko ir Fumihito kūdikis bus berniukas, paveldėjimo krizė bus išspręsta ir įstatymo keisti nereikės.
Penktadienį premjeras Junichirō Koizumi (Džiuničiro Koizumi) nutarė neteikti įstatymo pakeitimo projekto, o verčiau palaukti ir apsvarstyti visus galimus padarinius.
Taip Koizumi galėtų laimėti laiko ir nusikratyti naštos įeiti į istoriją kaip premjeras, pakeitęs šimtametę tradiciją, nes rugsėjį, kaip tik tada, kai turėtų gimti kūdikis, baigsis jo, kaip LDP lyderio, kadencija, ir jis kartu pasitrauks iš premjero posto, palikdamas istorinį iššūkį kitai vyriausybei.
Reformatoriai norėtų tęsti įstatymo pakeitimo projekto svarstymą.
Tačiau dabar pasipriešinimas dar stipresnis, išaugo ir visuomenės nepritarimas reformai.
Prieš keičiant įstatymą, būtina įsitikinti, ar tikrai nėra jokios galimybės, kad imperatoriškojoje šeimoje gims berniukas, mano reformos priešininkai.
Dabartinio imperatoriaus pusbrolis princas Tomohito netgi pareiškė, kad reikėtų sugrąžinti teisę imperatoriaus šeimos nariams turėti sugulovių, kaip būdavo senais laikais.
Vis dėlto abejotina, ar šiuolaikiškai auklėtiems, iš meilės vedusiems princams tokia idėja pasirodytų priimtina.
Princas Tomohito pasiūlė ir kitą idėją: leisti imperatoriškajai šeimai įvaikinti ką nors iš išlikusių aristokratų.
Tokią praktiką dažnai taikydavo senovės kilmingieji.
Tačiau po karo aristokratai prarado savo titulus, be to, toks žingsnis galėtų drastiškai sumažinti imperatoriškosios šeimos populiarumą.
Buvęs ūkio, prekybos ir pramonės ministras Takeo Hiranuma pareiškė, kad leidimas moterims užimti sostą keltų grėsmę netgi imperatoriškosios šeimos rasiniam grynumui: „Jei Aiko, studijuodama užsienyje, įsimylėtų mėlynakį užsienietį ir už jo ištekėtų, jų vaikas taptų imperatoriumi.
Mes negalime leisti, kad tai nutiktų”, – sakė politikas, turbūt pamiršęs, kad dabartinis sosto įpėdinis studijavo Didžiojoje Britanijoje ir taip pat galėjo sukelti tokią pačią „grėsmę”.
Tradicionalistų viltis – princesės Kiko kūdikis.
Vis dėlto gali būti ir taip, kad gims dar viena mergaitė.
Princesė Kiko ir princas Fumihito jau augina dvi dukteris.
Tačiau jei gims berniukas, reforma bus atidėta, ko gero, kitai kartai svarstyti.
Ir nors šalyje yra pakankamai visuomenės pritarimo ir politinės valios pokyčiams įvykdyti, nieko keista, kad politikai norėtų šį jautrų klausimą palikti kitiems.
Vakarų spaudos straipsniuose pokyčiai Japonijoje liberalumo link vertinami kaip savaime teigiami.
Kairiosios pakraipos žurnalas „Znet” netgi pasiūlė konstitucinės krizės akivaizdoje svarstyti monarchijos panaikinimo idėją.
Niekas negali paneigti tokių skeptikų teiginių kaip kad monarchija brangiai kainuoja, pažeidinėjamas karališkųjų šeimų privatumas ar kad paveldimos pareigos – senovės reliktas.
Bet Japonijai, kaip ir kitoms monarchijoms, tai yra svarbi nacionalinio tapatumo dalis, todėl visi su ja susiję klausimai yra labai jautrūs.
Kaltindami Japonijos monarchiją konservatyvumu, Vakarai neturėtų pamiršti, kad monarchijos panašiai veikia ne vienoje Europos valstybėje ir kad net lyčių lygybės klausimais pirmaujančių Švedijos ir Norvegijos sosto paveldėjimo tvarka buvo pakeista, leidžiant moterims užimti sostą, tik atitinkamai 1980–aisiais ir 1990–aisiais.
Precedentas – reformatorių pusėje 
- Iš viso Japonija yra turėjusi aštuonias moteris imperatores.
Tačiau daugelis jų valdė tik formaliai ir sosto neperduodavo savo palikuonims.
- Pirmoji imperatorė Suiko (valdė 592–628), atėjusi į valdžią mirus jos vyrui, o vėliau ir broliui, pasižymėjo tuo, kad Japonijoje aktyviai rėmė budizmo sklaidą, finansavo šventyklų statybą.
Per jos valdymo laikotarpį Kinija pirmą kartą užmezgė su Japonija diplomatinius santykius.
Vis dėlto realiai valdžiai vadovavo regentas giminaitis.
- Imperatorė Jitō pasižymėjo ne tik kaip valdovė, bet ir kaip poetė – jos parašytas tradicinės japonų poezijos penkiaeilis buvo įtrauktas tarp šimto geriausių šio žanro kūrinių.
- Imperatorė Genmei įėjo į istoriją kaip perkėlusi sostinę į Narą ir įsakiusi provincijų valdytojams rinkti duomenis apie jų teritorijų geografiją, papročius ir žmonių gyvenimo būdą.
- Paskutinė moteris Chrizantemų soste buvo imperatorė Go–sakuramachi (Go–sakuramači), valdžiusi 1762–1771.
[Studija] 
Atvirumas ir tikėjimas 
Danijos Karalystės ambasadorę Evą Janson apie kultūrinę ir politinę patirtį Lietuvoje, skirtumus ir panašumus kalbina Rasa Gečaitė.
– Jūsų atvykimas į Lietuvą sutapo ir su Danijos pirmininkavimu antrą 2002–ųjų pusmetį Europos Sąjungoje, sprendžiant Lietuvai itin aktualų stojimo į Europos Sąjungą klausimą.
Ar labai pakito jūsų įspūdžiai Lietuvos atžvilgiu nuo tada, kai tik atvykote, iki dabar?
– Pasikeitė dramatiškai.
Įspūdinga Lietuvos ekonominė plėtra.
Taip pat ir politinė plėtra – narystė Europoje Sąjungoje, kuri buvo galutinai nuspręsta Kopenhagoje 2002 m. gruodį, taip pat narystė NATO.
Visa tai lėmė dramatiškus pasikeitimus.
Lietuvos ir Danijos bendradarbiavimas tęsėsi, stengiantis Lietuvai padėti.
Ir šie tikslai jau pasiekti tiksliai taip, kaip ir norėjome.
Narystė Europos Sąjungoje lėmė ir ekonominius pasikeitimus.
Ne tik Vilniuje, kuris labai pasikeitė net žiūrint į dangoraižius, bet ir provincijoje.
Ekonominis augimas pagerino ir kultūrinį gyvenimą.
Esu aplankiusi beveik visus Lietuvos rajonus.
Mane sužavėjo Panevėžys, kur atradau Vežimo lėlių teatrą ir jo vadovą Antaną Markucką.
Ypač džiaugiuosi, kad jis 2003 m. Odensėje buvo apdovanotas prestižine H.Ch.Anderseno premija už šio žymaus danų rašytojo veikalų populiarinimą.
Labai patinka Dzūkija, nes mėgstu grybauti.
Marcinkonis ypač gerai pažįstu.
Mat Danijoje esu mikologų draugijos narė.
Tad surengiau 35–iems šios draugijos nariams penkių dienų grybavimo savaitę Varėnoje.
Radome net 120 skirtingų rūšių grybų.
Kartu susipažinome su dzūkų etnografiniu savitumu.
Šokome folklorinius šokius, domėjomės juodąja keramika.
Kiekvienais metais paskutinį rugsėjo šeštadienį stengiuosi atvykti į čia rengiamą grybų festivalį.
– Kokius svarbiausius Danijos ambasados laimėjimus išskirtumėte jūsų rezidavimo metais?
– Svarbiausias dalykas – tai bendradarbiavimas su Lietuva, kai Danija 2002 m. pirmininkavo Europos Sąjungai ir buvo įtvirtinti Lietuvos politiniai tikslai.
Kultūroje – Hanso Christiano Anderseno jubiliejiniai metai 2005–aisiais.
Lietuvoje viešėjusi Danijos Karalystės princesė Benediktė paskelbė keturis Anderseno ambasadorius.
Tarp jų – pirmoji Lietuvos
4finance Group – teikia klientams finansines paslaugas keturiose Šiaurės Europos šalyse – Latvijoje, Suomijoje, Švedijoje ir Lietuvoje.
Iki 2011 lapkričio mėnesio 4finance Group veikė SMScredit Group vardu.
4finance specializuojasi teikiant greitąsias paskolas internetu ir valdo 6 prekių ženklus – SMScredit.lv, SMScredit.lt, Vivus.fi, Vivus.se, Vivus.lv ir Vivus.lt.
Lietuvoje ir Latvijoje įmonių grupė yra rinkos lyderė.
SMScredit.lt ir Vivus.lt – prekių ženklai, skirti Lietuvos rinkai.
Misija – padaryti finansines paslaugas lengvai prieinamas ir pagerinti žmonių gyvenimo kokybę, suteikiant papildomą finansavimą jų norų ir svajonių įgyvendinimui.
Vizija – tapti lyderiaujančia greitųjų kreditų bendrove Europoje, teikiančia aukštos kokybės paslaugas ir kuriančia ilgai trunkančius, abipusiai naudingus santykius su klientais, partneriais ir akcininkais.
Etika
4finance Group etikos kodekse pabrėžiamos ir skatinamos vertybės – profesionalumas, sąžiningumas, garbingumas, atsakomybė ir lojalumas.
SMScredit.lt – tai UAB „4finance“ valdomas prekių ženklas.
SMScredit.lt veikla – smulkiųjų vartojimo kreditų išdavimas nuotoliniu būdu (internetu), vėliau adaptuota galimybė pildyti paraiškas kreditui gauti spaudos kioskuose.
SMScredit.lt kreditus teikia Lietuvos Respublikos piliečiams nuo 19 iki 70 metų amžiaus.
Kreditų suma vyrauja nuo 100 Lt iki 1 500 Lt.
Pagrindinė SMScredit.lt veikla yra teikti paskolas nuotoliniu būdu.
Paskolos teikimo procesas: klientas internetu užpildo paraišką kreditui gauti, praėjus kelioms minutėms, su juo susisiekia konsultantas, patikrina duomenis ir atsiunčia trumpąją žinutę, patvirtinančią, kad pinigai bus pervesti į jo sąskaitą.
Nuo 2010 metų gruodžio mėnesio paraiškas „SMScredit.lt“ kreditui gauti galima pildyti ne tik internetu, bet ir spaudos kioskuose.
Tai alternatyva klientams, kurie neturi prieigos prie interneto.
„Lietuvos spaudos“, „R-kiosk“ ir „Vaskotos“ kioskuose visoje Lietuvoje pildoma popierinė paraiška, kurią kioske dirbantis asmuo nedelsiant išsiunčia įmonei, kur sutikrinami duomenys ir susisiekiama su potencialiu klientu.
SMScredit.lt teikia finansinę paramą įvairiems projektams ir ne pelno organizacijoms.
Ne kartą parama buvo suteikta Krepšinio klubui „Kauno Žalgiris“, paremti jaunimo muzikos renginiai „Pure Future“ ir „Pure Culture“.
Taip pat, kasmetiniam renginiui „Operetė Kauno pilyje“ 2010 metais „SMScredit.lt“ atvežė dirigentą iš Vokietijos Bernhard Epstein.
Rėmimų vis daugėjo, todėl „SMScredit.lt“ nusprendė įgyvendinti ilgalaikę iniciatyvą, kurios metu būtų remiamos ne pelno organizacijos.
Geri darbai – ilgalaikė paramos programa, kuri buvo pradėta įgyvendinti 2010 metų birželio mėnesį ir nuo to laiko paramai skyrė jau daugiau kaip 100 000 Lt.
Programos tikslas – paremti ne pelno organizacijas, kurios parengia naujus projektus, kaip galėtų pagerinti savo veiklą, naudingą visuomenei darbą, ar visuomenės narių gyvenimo sąlygas.
SMScredit.lt NKL – ne vienerius metus SMScredit.lt yra pagrindinis Nacionalinės krepšinio lygos rėmėjas.
„SMScredit.lt NKL“ yra antroji krepšinio lyga po LKL Lietuvoje.
SMScredit.lt Baltic Racing Team – 2011-ųjų metų sezoną buvo suburta ralio komanda, kurią sudarė 5 ekipažai, kurios pagrindiniu rėmėju tapo SMScredit.lt.
Ekipažus sudaro garsūs lenktynininkai Deividas Jocius, Tomas Stabingis, Giedrius Firantas ir jų šturmanai Gediminas Žliubas, Dominykas Veršinskas ir Lukas Vosylius.
Per sezoną jie pasiekė ne vieną pergalę tiek Lietuvos, tiek ir kitų šalių ralio čempionatuose.
Nuo 2010 birželio mėnesio, UAB „4finance“ (buvusi UAB „SMScredi.lt“), įgyvendina paramos programą „Geri darbai“, kurios tikslas yra paremti ne pelno organizacijas, pasiūliusias naujus ir įdomius savo projektus.
Kiekvieną mėnesį išrenkamos trys panašia veikla užsiimančios aktyvios ne pelno siekiančios organizacijos, už kurias visą mėnesį balsuoja paramos programos gerbėjai „Facebook“ socialiniame tinkle ir registruoti bei identifikuoti SMScredit.lt klientai.
Laimėjusi organizacija gauna 5 000 Lt paramą savo projektui.
Rėmimų istorija
Vivus.lt – naujausias UAB „4finance“ prekių ženklas greitųjų kreditų teikimo sferoje.
Vivus.lt kreditus išduoda teikiant paraiškas internetu.
Kreditų sumos vyrauja nuo 250 Lt iki 3 500 Lt.
Kreditai išduodami Lietuvos Respublikos piliečiams nuo 19 iki 65 metų amžiaus, neturintiems skolų ir nepažeidusiems skolinių įsipareigojimų.
Vivus.lt Lietuvoje atsirado 2011 rugpjūčio mėnesį.
75-oji Oskarų teikimo ceremonija buvo JAV Kino meno ir mokslo akademijos rengta ceremonija, skirta prestižiniais Oskarais apdovanoti geriausius 2002 metų filmus.
Renginys vyko 2003 m. kovo 23 d., jį antrą kartą vedė komikas Styvas Martinas (Steve Martin). 
2003 m. vasario 11 d. buvo paskelbti Oskarų nominantai.
Daugiausia – trylika – nominacijų gavo Romano Polanskio filmas „Čikaga“, iš viso laimėjęs šešis Oskarus.
Tai pirmasis miuziklas nuo 1968 m. Oskarų, laimėjęs „Geriausio metų filmo“ kategorijoje.
Reperio Eminemo kurta daina „Lose yourself“ yra pirmoji Hip Hop stiliaus daina, laimėjusi Oskarą.
29 metų aktorius Adrienas Brodis (Adrien Brody), suvaidinęs filme „Pianistas“, tapo jauniausiu aktoriumi, laimėjusiu „Geriausio aktoriaus“ apdovanojimą.
Oskarų laureatai lentelėje yra paryškinti.
Šie filmai buvo nominuoti daugiau nei vieną kartą:
Šie filmai laimėjo daugiau nei vieną Oskarą:
76-oji Oskarų teikimo ceremonija buvo JAV Kino meno ir mokslo akademijos rengta ceremonija, skirta apdovanoti geriausius filmus, sukurtus 2003 metais.
Ji vyko 2004 m. vasario 29 d., „Kodak“ teatre, Holivude.
Oskarus jau aštuntą kartą vedė komikas Bilis Kristalas (Billy Crystal).
Oskarų nominantai buvo paskelbti 2004 m. sausio 27 d. Filmas „Žiedų Valdovas: Karaliaus sugrįžimas“ buvo nominuotas vienuolikoje kategorijų ir visose triumfavo.
Šis filmas susilygino su vienuolika Oskarų taip pat laimėjusiais „Titaniku“ bei „Benu Huru“.
Po du Oskarus laimėjo filmai „Komandoras: tolimoji pasaulio pusė“ ir „Mistinė upė“.
Oskarų laureatai lentelėje yra paryškinti.
Šie filmai buvo nominuoti daugiau nei vieną kartą:
Šie filmai laimėjo daugiau nei vieną Oskarą:
77-oji Oskarų teikimo ceremonija buvo JAV Kino meno ir mokslo akademijos rengta ceremonija, skirta apžvelgti ir apdovanoti 2004 metais sukurtus filmus.
Renginys vyko 2005 m.vasario 27 d., Holivude.
Jį vedė komikas Chris Rock.
Oskarų nominantai buvo paskelbti 2005 m.sausio 25 d. Daugiausia – vienuolika – nominacijų gavo filmas „Aviatorius“.
Filmai „Niekados šalies beieškant“ ir „Mergina, verta milijono“ buvo nominuoti septyniose kategorijose.
Šie Oskarai buvo pirmieji nuo 2001 m. renginio, įvertinti N-14.
Pagrindinė priežastis – „šmaikštūs“ komiko Chris Rock pasakojimai, netinkami mažiems žiūrovams.
Nuo tada visi Oskarai yra pažymėti N-14.
Sulaukęs 74 metų, Clint Eastwood tapo vyriausiu režisieriumi kada nors laimėjusiu Oskarą.
Oskarų laureatai lentelėje yra paryškinti.
Šie filmai buvo nominuoti daugiau nei vieną kartą:
Šie filmai laimėjo daugiau nei vieną Oskarą:
78-oji Oskarų teikimo ceremonija buvo JAV Kino meno ir mokslo akademijos rengtas renginys, skirtas apdovanoti ir pagerbti filmus, sukurtus 2005 metais.
Ceremonija vyko 2006 m. kovo 5 d., Holivude.
Renginį pirmą kartą vedė pokalbių laidų vedėjas Džonas Stiuartas (Jon Stewart).
Dėl Žiemos olimpinių žaidynių vykusių Turine ceremonija, kuri įprastai vykdavo vasarį, buvo nukelta į kovo mėnesį.
Oskarų nominantai buvo paskelbti 2006 m. sausio 31 d., Beverli Hilse.
Režisieriaus Ango Li drama „Kuprotas kalnas“ buvo nominuotas aštuoniose kategorijose.
Oskarai buvo kritikuojami dėl sprendimo neskirti „Geriausio metų filmo“ apdovanojimo kritikų išliaupsintam filmui „Kuprotas kalnas“.
Šis apdovanojimas atiteko filmui „Avarija“.
Ceremoniją abu filmai baigė laimėję po 3 Oskarus.
Oskarų laureatai lentelėje yra paryškinti.
Šie filmai buvo nominuoti daugiau nei vieną kartą:
Šie filmai laimėjo daugiau nei vieną Oskarą:
79-oji Oskarų teikimo ceremonija buvo JAV Kino meno ir mokslo akademijos (AMPAS) rengtas renginys, skirtas pagerbti ir apdovanoti filmus, sukurtus 2006 metais.
Ceremonija vyko 2007 m. vasario 25 d., Holivude.
Pirmą kartą renginį vedė JAV aktorė ir pokalbių laidų vedėja Ellen DeGeneres.
Oskarų nominantai buvo paskelbti 2007 m. sausio 23 d. Daugiausia nominacijų gavo filmas „Svajonių merginos“.
Tai pirmasis didžiausiame kiekyje kategorijų nominuotas filmas, kuris nebuvo nominuotas „Geriausio metų filmo“ apdovanojimui.
Daugiausia – keturis – apdovanojimus laimėjo filmas „Infiltruoti“, įskaitant ir Oskarą už „Geriausią metų filmą“.
Antrus metus iš eilės „Geriausio aktoriaus“ ir „Geriausios aktorės“ prizus laimėjo aktoriai, suvaidinę biografiniuose filmuose.
Oskarų laureatai lentelėje yra paryškinti.
Šie filmai buvo nominuoti daugiau nei vieną kartą:
Šie filmai gavo daugiau nei vieną Oskarą:
Ceremoniją per televizorių žiūrėjo 36 milijonai amerikiečių.
2009 m. sausio 22 d. buvo paskelbti Oskarų nominantai.
Daugiausia nominacijų gavęs filmas buvo „Keista Bendžamino Batono istorija“.
Oskarų laureatai lentelėje yra paryškinti.
Šie filmai gavo daugiau nei 1 nominaciją:
Šie filmai gavo daugiau nei vieną apdovanojimą:
84-oji Oskarų teikimo ceremonija pagerbė ir apdovanojo geriausius 2011 metais sukurtus filmus.
Renginys vyko 2012 m. vasario 26 d., „Hollywood and Highland“ centre, Holivude, Los Andžele.
Vedėju buvo paskelbtas komikas Edis Merfis, tačiau, pasitraukus prodiuseriui Bretui Ratneriui, Merfis taip pat pasitraukė.
Aktorius Bilis Kristalas buvo pristatytas kaip naujasis ceremonijos vedėjas.
Kristalas šį renginį vedė jau devintąjį kartą.
Šie filmai buvo nominuoti daugiau nei vieną kartą:
Šie filmai gavo daugiau nei vieną Oskarą:
Charles Pic (g. 1990 m.vasario 15 d.) yra autosporto lenktynininkas iš Prancūzijos.
Savo karjerą prancūzas pradėjo kartingų čempionate.
Jis laimėjo daugelyje lenktynių ir smulkiuose čempionatuose ir dalyvavo Europos ICA Junior čempionate.
2006 m. Pic lenktyniavo Formula Renault Campus čempionate ir galutinėje įskaitoje liko trečias.
Vėliau dar kartą trečią vietą jis pelnė Eurocup Formula Renault 2.0 ir Formula Renault 3.5 Series čempionatuose.
2010 ir 2011 m. prancūzas lenktyniavo GP 2 serijoje, kurioje pasiekė tris pergales.
Po 2011 m. Formulės 1 sezono vykusiuose jaunųjų lenktynininkų bandymuose Pic atstovavo Marussia F1 Team ekipą.
Vėliau buvo patvirtinta, kad jis taps nuolatiniu šios komandos lenktynininku 2012 m. sezonui.
Jo patarėju taps buvęs Formulės 1 lenktynininkas prancūzas Olivier Panis.Pic picks a good role model
Gausiausiai čičimekų apgyvendinta teritorija Meksikos plokščiakalnyje vadinta La Gran Čičimeka.
Ispanai šį terminą naudojo kaip atitikmenį barbarams.
Dabar čičimekais tebevadinama viena Meksikos tautų – chonai (Chichimeca Jonaz).
Pavadinimas „čičimekai“ kilo iš nahuatlių žodžio Chīchīmēcah, reiškiančio „Čičimano (t. y. pieno žemės) gyventojai“.
Actekai šiuo žodžiu įvardino savo priešistorę, kuomet jie gyveno klajokliškai, ir naudojo šį žodį kaip antonimą žodžiui Toltecatl („kultūros žmonės“).
Ispanams užkariavus Actekų imperiją ir sukūrus Naujosios Ispanijos koloniją, prasidėjo kolonizacija šiaurės kryptimi.
Tačiau ten konkistadorai susidūrė su nuožmiu įvairių klajokliškų pusdykumių tautų pasipriešinimu.
Tas tautas ispanai įvardino čičimekais, o mūšiai su šiomis tautomis XVI a. pab. pavadinti čičimekų karu.
Mažai žinoma apie šias tautas, pavadintas čičimekais, nes didelė dalis jų buvo išnaikinta ar asimiliavosi prieš jas aprašant.
Tarp čičimekų tautų įvardinti gvačičiliai, kakskanai, sakatekai, tekueksiai, gvamariai, opatai ir kt.
Dalis čičimekų tautų išliko iki šių dienų: otomiai, čičimekai chonai, korai, uičoliai, pamiai, jakiai, majai (joremiai), oodhamai, tepehuanai.
Čičimekus minimi nuo 1526 m. Ernano Korteso.
Jis mini, kad čičimekai nėra tokie civilizuoti kaip actekai, bet tinkami darbui kasyklose.
Konkistadoras Nunjas de Gusmanas išsiųstas užkariauti jų žemes ir pririnkti vergų, bet indėnai sukilo į Mikstono sukilimą ir atrėmė ispanų antpuolį.
XVI a. čičimekus pavergti bandė Gonsalas de las Kasas.
Jis rašė, kad šie indėnai vaikšto nuogi, tik su keliaraiščiais, dažo savo kūną, valgo tik sumedžiotą maistą, šaknis ir uogas.
1590 m. pranciškonas Alonsas Ponsė rašė, kad čičimekai neturi religijos, nes jie nesimeldžia net stabams.
Bernardinas de Sahagunas išskyrė, kad otomiai išmano žemdirbystę, gyvena bendruomenėmis ir garbina mėnulį.
Daugelyje kitų aprašymų čičimekai taip pat įvardinami kaip barbarai.
Tik XIX a. atsirado tikslesnių ir neutralesnių šių tautų aprašymų.
Po čičimekų užkariavimo XVIII a., daugelis šių tautų asimiliavosi ir metizavosi.
Ciklòidė – apskritimo pavidalo – plokščia kreivė, kurią brėžia apskritimo, be slydimo riedančio tiese, taškas.
Pirmoji cikloidės arka gaunama, kai 0≤ t ≤2π.
Cikloidę pradėjo tyrinėti Nikolajus Kuzietis, o 1599 m.
Galilėjus šiai kreivei suteikė pavadinimą.
1634 m. Žilesas de Robervalis matematiškai įrodė, kad cikloidės arkos plotas lygus trims ją sugeneravusio apskritimo plotams, o 1658 m.
Kristoferis Vrenas įrodė, kad vienos cikloidės arkos lanko ilgis keturis kartus didesnis nei ją sugeneravusio apskritimo skersmuo.
Faktą, kad cikloidė yra tautochronė XVII a. atrado danų matematikas Kristianas Heigensas ir pritaikė švytuokliniams laikrodžiams taip sumažindamas laiko skaičiavimo paklaidą nuo 15 min.
per dieną iki 15 s.
Būtent dėl šio atradimo švytuokliniai laikrodžiai buvo laiko skaičiavimo etalonu net 270 metų, iki 1927 m., kai buvo išrastas kvarcinis laikrodis.
Coface Arena yra įvairios paskirties stadionas Maince, Reino krašte-Pfalce, Vokietijoje.
Atidarytas 2011 m., kuris daugiausiai naudojamas futbolo varžyboms.
Stadione telpa 33 500 žiūrovai.
Namų rungtynes žaidžia Vokietijos Bundeslygos FSV Mainz 05 futbolo klubas, prieš tai žaidė Stadion am Bruchweg.
Stadiono atidarymo progą buvo surengtas Ligatotal!-cup 2011, iki sezoninis futbolo turnyras.
Turnyre dalyvavo: Borussia Dortmund, Hamburger SV ir Bayern München.
Dortmundo klubas laimėjo varžybas.
Korina Kazanova (g. 1956 m. sausio 4 d. Ilanze, Graubiundene, Šveicarija) - šveicarų teisininkė, tarnautoja, Šveicarijos konfederacijos kanclerė.
1977 m. baigė abitūrą ir iki 1982 m. studijavo teisę Fribūro universitete, teisės licenciatas.
Nuo 1984 m. advokatė Graubiundeno kantone.
Po to dvejus metus dirbo buvusio Šveicarijos Aukščiausiojo Teismo pirmininko Giusep Nay advokato kontoroje.
Dirbo  teisininke viešajame valdyme.
Nuo 2002 m. Bundesrato paskirta Šveicarijos užsienio reikalų ministerijos generalinio sekretoriaus pavaduotoja.
2005 m. rugpjūtį Korina buvo išrinkta į vicekanclerės postą Šveicarijos Federalinėje Asamblėjoje.
2007 m. gruodį, šioje Asamblėjoje ji tapo kanclere.
Kazanova yra Krikščionių Demokratų partijos narė.
Kalba šešiomis kalbomis: retoromanų, vokiečių, prancūzų, italų, anglų ir ispanų.
Cream – 7-ojo dešimtmečio britų roko grupė, daugumos laikoma pirma sėkminga supergrupe muzikos istorijoje, savo gyvavimo metais pardavusi virš 15 milijonų albumų.
Grupę sudarė 3 iš kitų grupių susirinkę nariai: bosistas/vokalistas Jack Bruce, gitaristas/vokalistas Eric Clapton bei būgnininkas Ginger Baker.
Grupės muzikinį stilių sudarė bliuzroko, sunkiojo roko bei psichodelinio roko žanrų mišinys užpildytas psichodelinės tematikos dainų tekstais.
Grupės trečiasis albumas Wheels of Fire tapo pirmuoju platininį pardavimų statusą gavusiu dvigubu albumu pasaulyje.
Studijiniai albumai:
Crocodylus Didžiausia rūšių skaičiumi tikrųjų krokodilų (Crocodylidae) šeimos gentis.
Taksonomija dar galutinai nenusistovėjusi.
Kartais briaunagalvio krokodilo porūšis Crocodylus porosus raninus yra išskiriamas į atskirą rūšį.
Taip pat, dykuminis krokodilas (Crocodylus suchus) dažnai priskiriamas kaip Nilo krokodilo porūšis.
Genčiai taip pat nuo seno priskiriamas ir Crocodylus cataphractus, nors, remiantis genetiniais tyrimais, jis yra išskirtas į atskirą gentį Mecistops.
Sudaryta remiantis 2011 m. Robert W. Meredith, Evon R. Hekkala, George Amato ir John Gatesy atliktais filogenetiniais tyrimais..
Cukraus Galvos kalnas (. Ant Cukraus Galvos kalno galima patekti funikulieriumi.
Cukraus Galvos kalnas yra vienas pagrindinių Rio de Žaneiro simbolių.
Ypač vaizdingas šio kalno reginys atsiveria nuo Korkovado kalno.
Pavadinimas kilo nuo seniau gamintų cukrinių kūgių, kurie vadinti „cukraus galvomis“.
Dačkiemis arba Sosnovka () – Mažosios Lietuvos gyvenvietė Kaliningrado srities rytinėje dalyje, Nesterovo rajone, nuo 2008 m. birželio 30 d. Iljušino kaimo gyvenvietės kaimas.
Паспорт муниципального образования „Илюшинское сельское поселение“Vilius Pėteraitis.
Mažosios Lietuvos ir Tvankstos vietovardžiai = Die Ortsnamen von Kleinlitauen und Twanksta: jų kilmė ir reikšmė. Vilius Pėteraitis; Mažosios Lietuvos fondas.Vilnius: Mokslo ir enciklopedijų leidybos institutas, 1997. ISBN 5420013762 
Lietuviški tradiciniai vietovardžiai: Gudijos, Karaliaučiaus krašto, Latvijos ir Lenkijos.
Patvirtintas Valstybinės lietuvių kalbos komisijos protokoliniu nutarimu 1997 m. gegužės 25 d. Valstybinė lietuvių kalbos komisija.
Vilnius: Mokslo ir enciklopedijų leidybos institutas.2002.ISBN 5420014882
Nadruvos žemės kaimo pavadinimas Danckiemis lietuviškos kilmės.
Палмайтис Л. Предложение по научной русификации исконных наименований перешедшей в состав России северной части бывшей Восточной Пруссии / Л. Палмайтис; Европейский институт рассеянных этнических меньшинств. – Б. м.: Б.и., 2003. c. 49 1818–1871 m.
Prūsijos karalystės Rytų Prūsijos provincijos, 1871–1918 m. Vokietijos imperijos, 1918–1933 m. Veimaro respublikos, 1933–1945 m. Trečiojo reicho Gumbinės apygardos Stalupėnų apskrities kaimas,  nuo 1900 m. palivarkas.
1895 m. buvo 171 gyventojas.
Dačkiemis GenWiki Priklausė Enciūnų parapijai.
1946 m. balandžio 7 d. – rugsėjo 6 d. Stalupėnų rajono (), vėliau Nesterovo rajono, 1947 m. birželio 25 d. – 2008 m. birželio 30 d. Čkalovo apylinkės kaimas.
Nuo 1732 m. Trakėnų žirgyno, kurį įsteigė karalius Frydrichas Vilhelmas I, vienas žirgų veisimo centrų.
1900 m. Bajorgaliai (1895 m. 151 gyventojas), Birkenvaldė (66 gyv.), Burgsdorfshofas (68 gyv.), Dačkiemis (194 gyv.), Gurdžiai (171 gyv.), Kalpakinas (188 gyv.) ir Taukiniškės (130 gyv.) sujungti į Trakėnų dvaro apskritį.
1900 m. joje buvo 1691 gyventojai.
Stalupėnų apskrities kaimų sąrašas (1910 m.) vok.
Dahšūras () – karališkasis nekropolis Egipte, vakariniame Nilo krante, ~40 km į pietus nuo Kairo.
Jį sudaro keletas piramidžių, iš kurių dvi – vienos seniausių visame Egipte.
Įlinkusioji ir Raudonoji piramidės pastatytos dar Senosios Egipto karalystės laikais, valdant faraonui Sneferu (XVII-XVI a. pr. m. e.).
Įlinkusioji piramidė yra savitos formos ir vaizduoja piramidžių statybų technologijos vystymąsi.
Raudonoji piramidė yra pirmoji lygiašlaitė Egipto piramidė.
XIX-XX a. pr. m. e. Dahšūre piramidę pastatė Amenemis II, tačiau ji vėliau buvo smarkiai pažeista.
Šalia rastos kelios gerai išlikusios to meto kapavietės su moterų palaikais ir gausia juvelyrika.
Senusretas III (XIX a. pr. m. e.) pastatė didelį piramidžių kompleksą, kurį sudarė centrinė piramidė ir keletas mažesnių.
Panašaus amžiaus Juodoji piramidė, pastatyta Amenemio III smarkiai nukentėjo nuo erozijos.
Greta jos rasta XIII-osios dinastijos karaliaus Horo kapavietė su palaikais.
Rasta ir daugiau šios dinastijos piramidžių ir kapaviečių.
Dahšūras drauge su Memfiu ir Gizos piramidėmis įtrauktas į UNESCO pasaulio paveldo sąrašą.
Damiras Petravičius (g. 1963 m. liepos 17 d. Zagrebe).
Buvęs kroatų futbolininkas, dabartinis A lygoje rungtyniaujančio VMFD Žalgiris Vilnius klubo treneris.
Rungtyniavo NK Zagreb, NK Inter Zaprešić, HNK Šibenik, HNK Istra Pula, Melburno „Croatia“ (Australija), „Bonn“ (Vokietija), „Eibiswald“ (Austrija) komandose.
Yra žaidęs Kroatijos ir Jugoslavijos jaunimo rinktinėse.
Trenerio karjerą pradėjo jaunimo akademijoje NK Zagreb klube, vėliau tame pačiame klube dirbo vyriausiojo trenerio Zlatko Kranjčaro asistentu, su kuriuo 2001–2002 m. sezone laimėjo Kroatijos futbolo čempionatą.
Vėliau treniravo Kroatijos antrosios lygos komandą Mladinos Vinogradar su kuria užėmė antrąją vietą.
Kurį laiką treniravo pirmosios lygos Zagrebo NK Hrvatski Dragovoljac ir Sisako HNK Segesta Sisak.
2010 m. Petravičiaus vadovaujama „Gorica“ laimėjo trečiąją Kroatijos lygą, 2011 m. - antrąją.
Tačiau į elitinį divizioną klubas nepateko, negavęs licencijos.
2011-2012 m. sezone treniravo Kroatijos aukščiausios lygos NK Karlovac klubą, bet tarpsezonyje perėjo į Vilniaus „Žalgirį“.
Dauntono abatija () – britų televizijos serialas; „Gosfordo parko“ kūrėjų darbas, sukurtas kompanijos „Carnival Films“ pagal Julian Fellowes originalų scenarijų.
Seriale atkuriama XX amžiaus pradžios Anglijos atmosfera tiek charakteringais personažais, tiek anturažu, paliečia technikos progreso (elektros, telefonų, automobilių atsiradimą buityje), moterų emancipacijos, Pirmojo pasaulinio karo, ispaniškojo gripo epidemijos ir daugelį kitų temų.
2011 m. serialas „Dauntono abatija“ buvo įrašytas į Gineso rekordų knygą kaip „kritikų labiausiai aptarinėjamas serialas“.„Downton Abbey enters Guinness Book of Records“ TNT UK Magazine, 2011 m. rugsėjis.
1912 metai. 
Anglija.
Savo giminės dvare Dauntone, Jorkšyre gyvenančio grafo Granthamo titulo įpėdinis žūsta nuskendus Titanikui.
Šeima laukia, kad dabar visas turtas ir kapitalai po grafo mirties pereis jo vyresniajai dukrai.
Tačiau visą gyvenimą atidavęs savo dvarui grafas Robertas mano, jog viskas turi pereiti tolimam giminaičiui – grafo titulo įpėdiniui.
Seriale be ponų vaizduojamas ir jų tarnų gyvenimas.
Antro sezono įvykiai klostosi Pirmojo pasaulinio karo fone.
2011 m. mini serialas „Dauntono abatija“ ne vieną sykį buvo nominuotas įvairioms premijoms įvairiose kategorijose.
ir kiti.
Šiuo metu serialas rodomas 3 sezonus.
2011 m. lapkričio 3 d. televizijos transliuotojas „ITV“ patvirtino trečio sezono filmavimo planus bei pristatymą nuo 2012 m. rugsėjo.„Downton
Abbey: ITV confirms third series“ The Guardian, 2011 m. lapkričio 3 d.
Demba Ba (g. 1985 m. gegužės 25 d.) – Senegalo futbolininkas, Newcastle United klubo ir Senegalo rinktinės puolėjas.
2011 m. birželio 17 d. Ba pasirašė trejų metų sutartį su Newcastle United kaip laisvasis agentas.
2013 metais už neįvardijamą sumą persikėlė į Londono Chelsea klubą.
Devintinės – bažnytinė krikščionių šventė, vykstanti devintosios savaitės po Velykų ketvirtadienį.
Šį ketvirtadienį po  Švč. Trejybės sekanti iškilminga šventė dar vadinama Dievo Kūno švente.
Lietuvos bažnyčiose tądien vyksta atlaidai.
Šventės istorija siekia XIII amžių.
Ši šventė pirmiausiai pradėta švęsti Belgijos Lježo vyskupijoje šv. Julijonos Montkornilonietės iniciatyva.
Popiežiai Urbonas IV ir Klemensas V Devintinių šventę įvedė visame katalikų pasaulyje.
Tai paskutinė iš kilnojamųjų kalendoriaus švenčių.
Devintinės vyksta tarp gegužės 25 ir birželio 23 dienos.
Religinės šventės dalis skirta pagarbinti Švč. Sakramentui.
Prisimenami Jėzaus Kristaus per paskutinę vakarienę prieš kančią apaštalams pasakyti žodžiai: „Jei nevalgysite žmogaus Sūnaus kūno ir negersite jo kraujo, neturėsite savyje gyvenimo.
Kas valgo mano kūną ir geria mano kraują, tas turi amžinąjį gyvenimą, ir aš jį prikelsiu paskutinę dieną“.
Taip Jėzus kalbėjo laimindamas ir dalydamas savo mokiniams duoną ir vyną.
Švč. Sakramentui pagerbti skirtos procesijos buvo labai populiarios senajame Lietuvos kaime.Kartu su tikinčiaisiais jose dalyvaudavo ir Lietuvos valstybės vadovai, kariuomenės karininkai, įvairių organizacijų atstovai.
Lietuvos bažnytkaimiuose ir miestuose į Devintinių paskutiniąją procesiją visada suplaukdavo minios.
Buvo šventinami žolynai, berželių šakos.
Kaip ir per Sekmines, kaimiečiai apkaišydavo sodybos vartus berželiais, nupindavo „bromus“.
Prieš Devintines piemenys vainikuodavo melžiamas karves lapų vainikais.
Už tai šeimininkės atsidėkodavo sūriu, kiaušiniais, sviestu.
Žemaitijoje ši diena dar pavadinama Vainikais.
Priimta Devintinių dieną prie namo durų prisegti dvi sukryžiuotas beržo šakeles.
Žemaitės pašventintus žolynus pasodindavo į daržo lysves.
Tikėta, kad tada kurmiai žemės neišraus.
Rytų Aukštaitijoje iš kiekvienų namų merginos nešdavosi pašventinti po devynis rūtų vainikėlius.
Sudžiovintos jų rūtos, kaip ir Verbų dieną pašventinti kadagiai, būdavo padeginami ant ugnies, užėjus smarkiai perkūnijai, kad šventi dūmai išblaškytų audros debesis.
Pašventintieji per Devintines įvairūs žolynai – rūtos, mėtos ir kiti, vadinti „Devintinio žolelėmis”, liaudyje plačiai vartojami ne tik apsaugai nuo perkūno įtrenkimo, bet ir liaudies medicinoje.
Tautosakoje, užrašytoje iš Alytaus apylinkių, sakoma, kad „po Devintinio negalima nei arti, nei akėti, nei sėti, nes nesiseks ūkininkaut“.
Aišku, kad Devintinių laikas, ypač kai jos vėlyvos, jau būna netinkamas, kad spėtų užaugti ir subręsti vasariniai javai.
Taip susivėlinusiam su sėja šeimininkui tarsi pati gamta keršydavo, derliaus neišaugindama.
Kačerginės koplyčia stovi Kačerginėje, Kauno raj., centrinėje miestelio dalyje.
Statinys įsiterpęs į vaizdingo miško parko dalį šalia pagrindinės Janonio gatvės.
Po Pirmojo pasaulinio karo, išaugus Kačerginės vasarvietei ir padaugėjus gyventojų, susirūpinta jų dvasiniu gyvenimu.
Kačerginė tuomet priklausė Zapyškio parapijai.
1938 m. joje duris atvėrė koplytėlė, priskirta Zapyškio klebonijai.
Mišios naujojoje koplyčioje vykdavo sekmadieniais ir svarbiausių valstybinių bei religinių švenčių dienomis.
Tarpukariu Kačerginėje gyvenęs architektas Vytautas Landsbergis-Žemkalnis parengė naujos koplyčios projektą, labiau pritaikytą augančio kurorto poreikiams.
Prasidėjęs Antrasis pasaulinis karas ir sovietinė okupacija sujaukė parapijos bendruomenės planus įgyvendinti projektą.
Sovietmečiu religinis gyvenimas nutrūko, tikintieji buvo priversti važinėti į Zapyškį arba į Kauną.
Po 1994 m. susikūrusi religinė bendruomenė ėmėsi iniciatyvos atkurti Kačerginės koplyčią.
Tuomet nedidelė koplytėlė buvo įrengta senos pradinės mokyklos patalpose.
Ja gyventojai naudojosi 1995–1998 m. laikotarpyje.
Naujoji koplyčia pastatyta 1998 m. remiantis V. Landsbergio-Žemkalnio 1936 m. projektu, kurį koregavo architektai Feliksas Jackevičius ir Gediminas Jurevičius.
Statyba užtruko 4 mėn.
Pašventinta gruodžio 27 d. Priklauso Zapyškio parapijos filijai.
Statinio planas stačiakampis, su nedidele zakristijos iškyša vakariniame šone.
Ilgosios pastato sienos medinės, priekinio ir galinio fasado plokštumos stiklinės.
Koplyčią dengia aukštas, status stogas.
Pagrindinio fasado skyde įkomponuotas medinis kryžius.
Lauke stovi 12 m. aukščio karkasinė varpinė su mažu varpeliu.
Šventorių juosia eglaičių gyvatvorė.
Šalia koplyčios pastatytas  paminklas Lietuvos partizanams (1994 m., aut. Jonas Lukšė).
Koplyčioje yra retas bažnytiniam interjerui vitražinis altorius (dailininkas Artūras Rinkevičius).
Kačiūniškės dvaras buvo Kačiūniškėje, Kauno rajone, dešiniajame Nevėžio krante.
1929 m. kanauninko J. Meškausko iniciatyva Kačiūniškėje įsikūrė vienuolės benediktinės.
Čia jos užveisė sodą ir pastatė dvaro rūmus.
Architektas Vrubliauskas sukūrė savitą projektą, kur ypač įdomus rūmų bokštas, kurio viršutinės dalies ornamentikoje galima įžvelgti stilizuotus Maskvos kremliaus bruožus.
Rūmai eklektiški.
Taip pat įrengta Kačiūniškės Švč. Marijos koplyčia, laikytos pamaldos.
Sovietmečiu vienuolynas uždarytas, rūmai tapo gyvenamuoju namu.
Kai apkabinsiu tave () – 2010 m. Lietuvoje sukurta pilnametražinė vaidybinė juosta,  90 min. trukmės.
Filmą prodiusavo Vilniuje įkurta „Uljanos Kim studija“ kartu su „Studio Filmowe TOR“ (Lenkija).
Premjera Lietuvos kino teatruose – 2010 m. lapkričio 26 d., Varšuvoje – 2011 m. kovo 28 d.
Filmas nukelia į pokario metų Berlyną.
Juosta paremta tikrais istoriniais įvykiais, pasakojanti  apie garsaus teatro režisieriaus, aktoriaus Romualdo Juknevičiaus ir jo dukros Dalios Juknevičiūtės, likimo išskirtų per Antrąjį pasaulinį karą, susitikimą po keliolikos nesimatymo metų.
1961-ieji.
Tėvas ir dukra, išskirti per Antrąjį pasaulinį karą, bando susitikti Berlyne.
Tėvas į Berlyną atvyksta iš Tarybų Lietuvos, dukra – iš JAV.
Nors Berlyne dar nepastatyta siena, tačiau Šaltasis karas artėja prie savo apogėjaus.
Iš pradžių atrodžiusios palankios politinės ir geografinės susitikimo aplinkybės pasirodo besančios apgaulingos.
Į Berlyną atvykusį tėvą ima globoti KGB žvalgybos agentai.
Jie, pasinaudodami tėvu, bando į Rytus įsivilioti dukrą.
Paveikta nepasitikėjimu persmelktos miesto atmosferos ji bijo peržengti Vakarų Berlyno ribą.
Gelbėdami vienas kitą nuo galimų pinklių, tėvas ir dukra pasiruošę atsižadėti taip trokštamo susitikimo...
Pagrindiniai:
Kiti:
Filmo scenarijus buvo pradėtas rašyti dar 1995 m. Bet tuomet debiutuojantis režisierius net nesvarstė galimybės filmuoti sudėtingą istorinį filmą.
Prie šio sumanymo grįžta po gero dešimtmečio.
Scenarijaus rašymas užtruko kelis metus, buvo pasiektas dviženklis scenarijaus variantų skaičius.
Buvo sulaukta pagalbos iš pripažinto kino scenarijų redaktoriaus Franco Rodenkircheno.
Pagrindinė pasakojimo linija plėtojasi Berlyne, tačiau ten buvo nufilmuota tik keletas scenų.
Kiekvienai filmavimo vietai dažniausiai turėta po tris-keturias kandidatūras vienam objektui.
Didžioji dalis juostos vis tik buvo nufilmuota Kaune.
Šį režisieriaus sprendimą lėmė tai, jog Berlynas po sienos  griūties labai pasikeitė ir tapo moderniu metropoliu, o Kaune išliko nemažai filmui reikalingą autentiką išsaugojusių pastatų bei interjerų.
Informacijos ieškota archyvuose, susitikinėta su amžininkais.
Istorinę filmo dalį konsultavo slaptųjų tarnybų tyrėjas istorikas Arvydas Anušauskas.
Jis kūrėjams padėjo analizuoti KGB darbo metodus, kurie dukros ir tėvo susitikimui filme daro lemiamą įtaką.
Buvo netgi bendrauta su sovietų užsienio žvalgybos veteranais, siekiant perprasti KGB agentų darbo metodus.
Be to, filmo kūrėjai lankėsi ir buvusiose sovietų „Karlovkos“ kareivinėse Berlyne, Karlshorsto rajone.
Tai buvo griežtai saugota teritorija, uždaras kvartalas, į kurį galėjo patekti tik KBG darbuotojai.
„Suradome žmonių, kurie dirbo „Karlovkoje“, ir paprašėme papasakoti mums svarbių smulkmenų, pavyzdžiui, kaip atrodė vartai ir apsauga.
Tačiau jie lyg susitarę skundėsi prasta atmintimi.
Šiandien „Karlovka“ paprastas individualių namų rajonas, tačiau jo paslaptys vis dar saugomos“, – dalinosi įspūdžiais filmo „Kai apkabinsiu tave“ režisierius K. Vildžiūnas.Filmo kūrimo istorija
Kairo citadelė arba Saladino citadelė () – viduramžių įtvirtinta miesto dalis, esanti Egipto sostinės Kairo senamiestyje, ant vienos iš Mokatamo kalvų.
Citadelė pastatyta 1176–1183 m.
Ajubidų dinastijos valdovo Saladino ir buvo skirta gynybai nuo kryžininkų.
Sultono įsakymu pastatyta siena, juosianti Kairą ir Fustatą, o ant kalvos pastatyta tvirtovė, tapusi karališkąja rezidencija (tokia išliko iki XIX a.).
Aprūpinti citadelę vandeniu iškastas 85 m šulinys, į kurio vidų veda spiraliniai laiptai.
Vėliau įrengta sudėtinga vandentiekio sistema, tiekianti vandenį iš Nilo.
Mameliukų valdymo metais citadelė gerokai perstatyta, pastatyta Nasiro mečetė.
Tvirtovės planas gerokai pakeistas XIX a. valdant Muhamedui Ali, pastatyta osmaniška Muhamedo Ali mečetė. 
Kairo citadelėje yra 3 mečetės (XIII–XIV a. Nasiro, XVI a. Suleimano Pašos ir XIX a. Muhamedo Ali), Al Gavharos rūmai (dabar muziejus), karietų muziejus ir kt.
Kairo citadelė kartu su kitais Kairo senamiesčio objektais įeina į UNESCO pasaulio paveldo sąrašą.
Šv. Mergelės Marijos koptų stačiatikių bažnyčia, dar žinoma kaip „Kabančioji bažnyčia“ (El Muallaqa) – koptų stačiatikių bažnyčia Egipto sostinėje Kaire, viena seniausių bažnyčių ne tik Egipte, bet ir visame pasaulyje.
Ji pastatyta III a. Pavadinimas „kabančioji“ atsirado dėl jos padėties virš romėnų tvirtovės Babilono.
Tiesa, per tą laiką žemės paviršius pakilo 6 m, todėl dabar tvirtovė yra praktiškai po žeme, o bažnyčia nebeatrodo esanti taip aukštai.
Kairo Šv. Mergelės Marijos bažnyčia yra svarbiausia koptų bažnyčia Kaire ir, ko gero, pati pirmoji, pastatyta bazilikos stiliumi.
Ji greičiausiai pastatyta valdant koptų popiežiui Izaokui (689–692 m.), prieš tai buvusios III–IV a. bažnyčios vietoje.
Tiesa, šaltiniuose bažnyčia minima tik nuo IX a. Vėliau bažnyčia ne kartą perstatyta, restauruota.
Nors tradiciškai koptų popiežiaus būstinė buvo Aleksandrijoje, XI a. ji perkelta į šią bažnyčią Kaire.
Kairo Šv. Mergelės Marijos bažnyčioje yra ~110 ikonų, seniausios kurių yra iš VIII a. (tačiau dauguma – XVIII a.).
Ikonostasas pagamintas iš juodmedžio, dekoruoto dramblio kaulu.
Iš šių medžiagų pagamintas ir altorius su XII–XIII a. koptų kryžiumi.
Image:Hanging Church, Old Cairo, Egypt5.jpg|Interjero dekoras
Image:Hanging Church,Coptic Cairo.jpg|Skliautas
Image:Hanging Church8.JPG|Ikonos
File:Hanging Church, Old Cairo, Egypt9.jpg|Interjeras
Kaljario provincija (, srd. Provìntzia de Casteddu) yra Italijos provincija Sardinijos saloje.
Sostinė Kaljaris. Provincijoje yra 71 savivaldybė.
Didžiausios iš jų:
Kalnų slidinėjimo centras „Kalita“ arba Kalitos kalnas – aktyvaus turizmo, poilsio ir pramogų parko dalis Anykščiuose ant Kalitos kalno.
Kalita – iš gretimų kalvų labiausiai išsiskirianti rytiniame miesto pakraštyje iškilusi kalva.
Kalitos kalnas minimas Antano Vienuolio padavimuose.
Anot anykštėno rašytojo, ant Kalitos kalno kadaise buvo didelis turtingo ir galingo bajoro Nykščio dvaras, o kaimyninėse kalvose – jo saugoma Vorutos pilis.
Ją užpuldavo ir susivaidiję Lietuvos kunigaikščiai, ir Livonijos ordino, Pskovo kunigaikščių būriai.
Laikui bėgant pasibaigė ir Vorutos valdovo, bajoro Nykščio, giminė, jos garbė ir galybė.
Bajoro Nykščio rūmų ant Kalitos nė griuvėsių nebeliko, tik tebestūkso Anykščių kalnuose vienišas kaip balnas dviem kuprom piliakalnis…
Kalvų masyvas užima apie 500x300 m dydžio plotą.
Slidinėjimo trasos ilgis – 250 m, aukščių skirtumas – 40 m.
Aktyviam poilsiui žiemą čia parengiamos ir veikia kelios įvairaus sudėtingumo kalnų slidinėjimo trasos su dviem slidininkų keltuvais bei vienu vaikišku keltuvu.
Tai „Doppelmayr“ 200 m, „Multilift“ 170 m ilgio, pradedantiems įrengtas 60 m ilgio „Multilift“ keltuvas.
Tamsiuoju paros metu trasos apšviečiamos.
Yra sniego gaminimo, skleidimo ir lyginimo mašinos.
Teikiamos slidinėjimo instruktoriaus paslaugos vaikams ir pradedantiesiems.
Kalitos kalnas yra ypatingas tuo, kad ant jo galima pramogauti ištisus metus – čia nuo 2009 m.
veikia vienintelė Lietuvoje Vienintelė Lietuvoje vasaros rogučių trasa vasaros rogučių trasa, įrengta vokiečių firmos „Josef Wiegand GmbH“.
Tai puiki aktyvaus poilsio alternatyva visai šeimai.
Panašią trasą turi latviai Siguldoje.
Tačiau Anykščių trasa yra dvibėgė ir žymiai modernesnė.
Be to, kalnas yra unikalus, turintis skirtingo nuolydžio atkarpas, kurios leidžia patirti įvairesnių pojūčių.
Trasa galima leistis tiek vasarą, tiek žiemą.
Oro sąlygos didelės reikšmės nesudaro, nesvarbu lyja ar sninga, šilta ar šalta.
Rogutės yra keliasdešimt metrų nuo slidinėjimo trasos.
Pavargę slidininkai gali pailsėti ir slides pakeisti į rogutes.
Šio tipo vasaros rogučių trasa ypatinga, nes besileidžiant žemyn pačiam galima pasirinkti nusileidimo greitį.
Rogutėse sumontuoti išcentriniai stabdžiai neleidžia važiuoti didesniu nei 40 km/h greičiu.
Saugos diržai užtikrina papildomą saugumą.
Pramoga yra saugi net ir nedideliems vaikams.
Visą trasą nuolatos prižiūri ir reguliuoja keli darbuotojai.
Į vienas rogutes lengvai telpa du suaugę žmonės.
Nusileidus nuo kalno, net nereikia išlipti.
Rogutės kartu su „ekipažu“ pakeliamos į kalną ir vėl galima leistis žemyn.
Tai nusileidimą linksmaisiais kalneliais primenanti pramoga.
Atrakciono bendras ilgis yra 500 m., trasoje yra penki posūkiai, tramplinas ir kilpa.
Ši trasa Valstybinio turizmo departamento prie Ūkio ministerijos pripažinta „Sėkmingiausiu 2009 metų turizmo infrastruktūros projektu“.
Vasaros rogučių trasa – „Sėkmingiausias 2009 metų turizmo infrastruktūros projektas“.
Kamal Ganzouri (ar. كمال الجنزورى, g. 1933 m. sausio 12 d.) yra Egipto ekonomistas, du kartus šalies ministras pirmininkas.
Pirmą kartą šalies vyriausybei Ganzouri vadovavo nuo 1996 iki 1999 m., o antra kadencija prasidėjo 2011 m. gruodžio 7 d.
Ganzouri gimė 1933 m. sausio 12 d. Garvanio mieste Minufijos muchafazoje.
Aukštuosius mokslus egiptietis baigė Mičigano universitete ir 1959 m. pradėjo dirbti Egipto universitetuose.
Nuo 1962 iki 1967 m. Ganzouri buvo Egipto Sadato akademijos tarybos narys, o 1986 m. tapo ekonominio vystymosi Afrikoje arabų banko ekonomikos patarėju.
1977 m. jis buvo paskirtas nacionalinio planavimo instituto vadovu.
1981 m. Hosni Mubarakui tapus Egipto vadovu, po metų Ganzouri tapo planavimo ministru.
Dar po dvejų metų jis tapo tarptautinio bendradarbiavimo ministru.
1996 m. sausio 2 d. Hosni Mubarak paskyrė Ganzouri šalies ministru pirmininku.
Šiose pareigose jis buvo iki 1999 m. Vėliau politikas ilgai buvo šalies įvykių nuošalyje, o viešai vėl prabilo prasidėjus 2011 m. Egipto revoliucijai.
Jis palaikė šiuos įvykius šalyje.
Tai padidino jo populiarumą ir prasidėjo kalbos, jog Ganzouri galėtų tapti naujuoju šalies vadovu.
2011 m. lapkričio 21 dieną iš šalies ministro pirmininko pareigų pasitraukus Essam Sharafui, Egipto karinių pajėgų taryba naujuoju vyriausybės vadovu paskyrė Ganzouri.
Kampina Grandėje veikia 1960 m. įkurtas universitetas, technologijų centras, istorijos ir geografijos, meno, medvilnės muziejai.
Vietovė portugalų buvo jau apgyvendinta bent 1697 m. Gyvenvietė vadinta Vila Nova da Rainha.
1864 m. suteiktas miesto statusas ir Kampina Grandės pavadinimas.
XIX a. pab. – XX a. pr. šis miestas buvo vienas svarbiausių medvilnės eksporto centrų pasaulyje.
Koncesijų įstatymo papildymo 30 straipsniu ĮSTATYMO PROJEKTAS (Nr. XIP-4413(2)); svarstymas
…plenarinį posėdį.
Mes nespėjome apsvarstyti arba priimti visų priešpietinių klausimų.
Pirmiausia tradiciškai sudaušime gongą.
Taigi iš rytinio posėdžio darbotvarkės liko 1-10a, 1-10b, tai yra Nepilnamečių apsaugos nuo neigiamos viešosios informacijos poveikio įstatymo pakeitimo įstatymo projektas.
Tokia seka mes ir svarstysime.
Dėl vedimo tvarkos – A. Endzinas.
Prašau.
Dėkoju, gerbiamasis posėdžio pirmininke.
Jeigu aš teisingai suprantu, mes pradedame svarstyti 1-10 klausimą.
Tokiu atveju frakcijos vardu aš prašyčiau padaryti pertrauką iki kito posėdžio, nes nors ir labai stengėmės, mes nepajėgėme per šį trumpą laiką susipažinti su dokumentine medžiaga, apie kurią kalbėjau svarstant darbotvarkę.
Medžiaga iš tikrųjų yra labai išsami, didelės apimties, atsiprašau, todėl frakcijos vardu prašau šito kompleksinio klausimo svarstymo pertraukos iki kito posėdžio.
Dėkoju.
Taip.
Jūsų prašymas yra svarstytinas, ir Seimo nariai apsispręs dėl šio pasiūlymo.
Taigi yra pasiūlymas daryti 1-10a klausimo pertrauką.
Kadangi buvo paminėta mano pavardė ir kažkas daro įžvalgas, ką aš galvoju, tai aš tiesiog kviečiu gerbiamąjį A. Mazuronį ateiti į mūsų frakciją, pasidomėti, ką mes veikiame, jeigu norite, ir įstoti, ir visada žinosite, kas ten vyksta.
Nuoširdžiai jus kviečiu tą dalyką padaryti, ir kuo anksčiau, tuo geriau, gerbiamasis kolega.
Č. Juršėnas.
Gerbiamasis pirmininke, tikrai genialus pasiūlymas ir tuo klausimą reikėtų baigti, bet dėl tolesnio mūsų darbo.
Mes turime svečią.
Aš siūlau tuos likusius rytinius klausimus – po banko reikalų.
Vis dėlto visų pirma gerbiamasis R. Šarkinas, po to – kiti reikalai.
Dėkoju gerbiamajam Česlovui už pasiūlymą.
Mes būtinai atsižvelgsime į tai, kad turime svečią.
Pagal darbotvarkę mes turėtume pradėti popietinį klausimą, tačiau turime pabaigti dar vieną priešpietinį klausimą, kuris užims tikrai nedaug vietos.
Labai nedaug.
Ten iš esmės reikės tik balsuoti už ar prieš.
Gerbiamieji kolegos, darbotvarkės 1-4a klausimas.
Prašau dėl vedimo tvarkos.
Dovanokit, nemačiau, kuris pirmas prie šoninio mikrofono.
Taip, P. Gražulis.
Prašau.
Gerbiamasis posėdžio pirmininke, dėl 1-4a klausimo mes prašytume pusės valandos pertraukos.
(Balsai salėje) Frakcijos vardu.
(Balsai salėje) Gerbiamieji kolegos, dėl 1-4a klausimo frakcijos „Tvarka ir teisingumas“ vardu prašoma… (Balsai salėje) Minutėlę!
Aš jau paskelbiau ir prašoma dėl šio darbotvarkės klausimo pusės valandos pertraukos frakcijos vardu.
Prašau apsispręsti, kas už tai, kad būtų pritarta prašymui paskelbti įstatymo projekto Nr. XIP-110 pertrauką?
Balsavo 98: už – 68, prieš – 13, susilaikė 17.
Skelbiama pusės valandos pertrauka.
(Balsai salėje) Pertrauka.
Darbotvarkės 1-4b klausimas – įstatymo projektas… (Balsai salėje) Minutėlę.
Prašau atkreipti dėmesį į balsavimo rezultatus dar kartą.
Užsiregistravo 98, balsavo 98, už pertrauką – 68, prieš – 13, susilaikė 17.
Dėkoju.
Darbotvarkės 1-4a ir 1-4b klausimai.
Nepilnamečių apsaugos nuo neigiamos viešosios informacijos poveikio įstatymo pakeitimo įstatymo projektas.
Į tribūną kviečiu V. Stundį – Švietimo, mokslo ir kultūros komiteto pirmininką.
Dėkoju.
Gerbiamieji kolegos, aš siūlyčiau pastraipsniui ir ten, kur yra kokie pasiūlymai, komiteto pirmininkas mus informuos, mes suteiksime žodį pataisos autoriui ir tada balsuosime.
straipsnis.
Pasiūlymų, papildymų nėra?
Nėra.
straipsnis – „Įstatymo paskirtis“.
Irgi papildymų, pasiūlymų nėra.
Nėra.
straipsnis.
2 straipsnio 1 daliai yra sąvokos apibrėžimo patikslinimas.
Jis yra suderintas su Valstybine lietuvių kalbos komisija vadovaujantis Terminų banko įstatymo nuostatomis.
Komitetas pritarė tokiam patikslinimui.
Gerbiamieji kolegos, ar galime sutarti bendru sutarimu pritarti iš esmės apibrėžimo redakcinei formuluotei? (Balsai salėje: „Galima.“)
Ir kad galim svarstyti? (Balsai salėje: „Galima.“)
Bendru sutarimu tam pritarta.
Toliau yra…
Atsiprašau, pirmininke.
Tada mes turime atsiklausti Seimo, ar galime pritarti 2 straipsnio 1 pasiūlymui – hipnozės apibrėžimui bendru sutarimu? (Balsai salėje: „Galima.“)
Galima, dėkoju.
Pritarta bendru sutarimu.
(Balsai salėje) Negalima.
Tada balsuojame.
Gerbiamieji kolegos, kas už tai, kad pritartume 2 straipsnio 1 daliai, t. y. hipnozės apibrėžimui, balsuojate taip, kaip balsavo komitetas, – už, tas, kas turite kitą nuomonę, balsuojate prieš arba susilaikote.
Tas, kas pritariate V. Stundžio hipnozės apbrėžimui, 2 straipsnio 1 daliai, balsuojate už, kas turite kitą nuomonę, balsuojate prieš arba susilaikote.
Balsavo 71 Seimo narys.
Už – 58, prieš – 2, susilaikė 11.
Pritarta V. Stundžio pasiūlymui.
Toliau 2 straipsnio 5, 6 pasiūlymai.
Komitetas iš dalies pritarė.
Pono M. Zasčiurinsko.
Gerbiamasis Zasčiurinskai, 2 straipsnio penktas.
Dėkui.
Mano pasiūlymas buvo toks, kad į įstatymą būtų įrašyta sąvoka, kas tai yra smurtas prieš vaiką.
Kad tai yra bet kokia psichologinė, seksualinė, fizinė ir emocinė prievarta, vaiko žeminimo bei išnaudojimo formos, sukeliančios faktinę ar potencialią žalą vaiko psichikai, sveikatai, išlikimui, vystymuisi ar orumui.
Ši sąvoka yra sutrumpinta, apibendrinta pagal tai, kaip vyko konferencijos aptarimas.
Manau, kad tokia sąvoka nebūtų perteklinė šiam įstatymui.
Nors iš dalies sutinku ir su komiteto siūlymu, kad žodis „psichologinė, emocinė“ būtų perkeltas į kitą straipsnį.
Dėkoju.
Ponas M. Zasčiurinskas pateikė savo pasiūlymą.
Ar yra 29 Seimo nariai, kurie pritaria M. Zasčiurinsko pasiūlymui?
Kol kas matau tik 4.
Tada, kad būtų aiškiau, balsuojame.
Kas už tai, kad pritartume pasiūlymui ir galėtume svarstyti M. Zasčiurinsko pasiūlymą?
Balsavo 52.
Už – 31.
Taigi svarstome pono M. Zasčiurinsko pasiūlymą.
Gerbiamasis pirmininke, prašau pakomentuoti komiteto išvadą.
Komitetas tik iš dalies pritarė gerbiamojo M. Zasčiurinsko siūlomai pataisai dėl to, kad sąvokos „smurtas prieš vaikus“ taikymas yra iš esmės kito įstatymo teisinio reguliavimo objektas; tai yra pirmiausia įstatymų, reglamentuojančių vaikų teises ir vaikų gerovę.
Šis įstatymas iš esmės reglamentuoja tiktai neigiamą poveikį nepilnamečių vystymuisi turinčios viešosios informacijos kriterijus, bet, įvertindamas gerą idėją, komitetas, kaip ir kolega minėjo, sutiko, kad iš pasiūlyto apibrėžimo į 4 straipsnio 1 dalies 1 punktą būtų perkeltos dvi sąvokos, ir komitetas tokiai nuostatai pritarė bendru sutarimu.
Gražulis, pritariantis M. Zasčiurinsko pataisai.
Prašau.
Gerbiamieji kolegos Seimo nariai, manau, kad tikrai mes čia niekaip nepagadinsim įstatymo, yra labai aiškiai, siaurai, galbūt išsamiai apibrėžimas pateiktas.
Siūlyčiau už tokią pataisą balsuoti.
Andriukaitis – prieš.
Aš noriu pasisakyti prieš visą įstatymą.
Mane palikite.
Supratau.
Navaitis prieš pataisą?
Ne, aš norėjau apie visą įstatymą kalbėti.
Tai ne ten užsirašėte.
Gerbiamieji kolegos, kviečiu balsuoti, kas už tai, kad palaikytume M. Zasčiurinsko pataisą, balsuojate už, kas turite kitą nuomonę, balsuojate prieš arba susilaikote.
Balsavo 72 Seimo nariai: už – 28, prieš – 3, susilaikė 41.
Zasčiurinsko pataisai nepritarta.
Ar galime bendru sutarimu pritarti komiteto redakcijai?
Dėkoju.
Pritarta.
Dabar ar galime su pataisomis priimti 2 straipsnį bendru sutarimu?
Andriukaitis nesutinka, taigi kviečiu balsuoti.
Ar yra norinčių dėl 2 straipsnio kalbėti?
Nėra norinčių kalbėti, tada kviečiu balsuoti.
Kas už tai, kad 2 straipsnis su pataisomis būtų priimtas, balsuojate už, kas turite kitą nuomonę, balsuojate prieš arba susilaikote.
Balsavo 78 Seimo nariai: už – 73, prieš – 2, susilaikė 3. 2 straipsnis priimtas.
straipsnis.
Gerbiamasis pirmininke, vėl yra pono M. Zasčiurinsko pasiūlymas?
3 straipsniui yra kolegos M. Zasčiurinsko keturi pasiūlymai.
Taigi pirmajam siūlymui dėl 3 straipsnio 1 dalies komitetas iš dalies pritarė, papildytume sąvoka „visuomenės ir valstybės interesais“.
Nepritarė siūlymui išbraukti „žurnalistų ir jų profesinių organizacijų savikontrolės principą“, jau įteisintą Visuomenės informavimo įstatyme.
Komitetas vadovavosi nuostata suderinti abudu įstatymus ir pritarė siūlymui papildyti 3 straipsnį dviem naujais principais: sąžiningumo ir padorumo principais.
Jie derėtų prie jau Žmogaus teisių komiteto pasiūlyto protingumo principo.
Gerbiamieji kolegos, aš tada siūlyčiau dėl 3 straipsnio 1 dalies.
Iš dalies komitetas pritarė.
Ar gerbiamasis M. Zasčiurinskas nori pristatyti pasiūlymą, ar sutinka su komitetu?
Aš sutinku, nenoriu gadinti gero komiteto įspūdžio.
Dėkoju.
Gerbiamieji kolegos, galime pritarti bendru sutarimu?
Dėkoju.
Toliau 3 straipsnio 2 dalis.
Komitetas nepritarė.
Gerbiamasis Zasčiurinskai, prašau pristatyti pataisas.
3 straipsnio?
4 straipsnio?
straipsnio 2 dalis.
Savikontrolė.
„Savikontrolė“ išbraukiama ir paliekama „įsipareigojimai“.
Aš visoms 3 straipsnio pataisoms pritariu taip, kaip komitetas, todėl ir sakau, kad nenoriu gadinti gero komiteto įspūdžio.
Ačiū už supratimą.
Galime tada bendru sutarimu pritarti ir priimti 3 straipsnį su pono M. Zasčiurinsko pastabomis ir komiteto formuluote?
Dėkoju.
straipsnis priimtas.
straipsnis.
4 straipsnio 1 dalies 12 punktui yra gerbiamojo M. Zasčiurinsko ir Seimo nario P. Gražulio pasiūlymai.
Atsiprašau, 1 dalies 1 punktui yra M. Zasčiurinsko siūlymas.
Komitetas nepritarė tam siūlymui, kad išbrauktume atskiriamąjį kriterijų „detaliai“, palikdami abstraktesnę informaciją, kuria galima lengvai manipuliuoti.
Tiktai, primenu, pritarė, kad iš ankstesnio Seimo nario siūlymo šita sąvoka būtų papildyta: „Susijusi su psichinio (psichologinio, emocinio) ar fizinio smurto vaizdavimu.“
Sąvoka „detaliai“ vartojama ir kituose teisės aktuose, ir Visuomenės informavimo įstatyme, todėl vėlgi mūsų pozicija – suderinti tuos įstatymus.
Gerbiamasis Zasčiurinskai, kreipiuosi į jus.
Kadangi jūs ir 4 straipsniui beveik kiekvienam punktui esate pateikęs tokio, sakyčiau, daugiau redakcinio pobūdžio siūlymus, ar norite kiekvieną pataisą 4 straipsniui atskirai pristatyti, ar visas iš eilės?
Gal čia, gerbiamoji pirmininke, nelabai redakciniai.
Sakyčiau, gal keletą žodžių leistumėte pasakyti?
Prašau.
Dėl žodžio „detaliai“, kur yra.
Dėl 1 dalies, aišku, pritariu komiteto nuomonei, dėl psichologinio, emocinio ar fizinio.
O dėl to žodžio „detaliai rodomas žmonių ar gyvūnų žalojimas, kankinimas ar žudymas“ šiame įstatymo projekte su komiteto pagalba ir balsavus Seimo nariams yra papildyti principai, kuriais remiasi šis įstatymas, t. y. protingumo, sąžiningumo, padorumo principai.
Seimas, kaip žinom, tam pritarė, todėl sąvoka „detaliai rodomas žmonių ar gyvūnų žalojimas, kankinimas ar žudymas“… 
Detaliai, pavyzdžiui, nupjaus vieną ranką, tai čia detalu ar ne?
Arba vieną koją?
Tai, kad nekiltų jokių ginčų, manau, kad šis žodelis yra perteklinis.
Palikę jį mes sudarysim galimybę ginčytis ir galų gale padaryti neigiamą poveikį vaikams.
Todėl manau, kad žodis „detaliai“ yra perteklinis, jeigu mes priėmėm sąžiningumo, padorumo ir protingumo kriterijus.
Gerbiamasis pirmininke, komitetas iš dalies pritarė?
Komitetas pritarė iš dalies įvertindamas ankstesnę Seimo nario siūlomą pataisą ir tas sąvokas, kurias siūlė perkelti į šito straipsnio šitos dalies 1 punktą, bet nepritarė išbraukti…
…žodį „detaliai“.
…atskiriamąjį požymį „detaliai“.
Gerbiamieji kolegos, ar yra 29 Seimo nariai, kurie pritaria 4 straipsnio 1 dalies 1 punkto pataisai?
Parėmimas yra.
Pataisa yra svarstoma.
Ar bus norinčių kalbėti už ir prieš dėl gerbiamojo M. Zasčiurinsko pataisos svarstymo metu?
Už – K. Uoka.
Ne, aš dėl kitos pastraipos.
Dėkoju.
Dautartas – prieš?
Prašau.
Gerbiamoji pirmininke, mes labai atidžiai komitete išnagrinėjome šitą pasiūlymą.
Atrodo, kad jisai… 
Iš tikrųjų mes nė niek neabejojame gera tendencija, bet visas įstatymas pakankamai griežtai reglamentuoja tą neigiamą įtaką.
Tą detaliau paprasčiausiai gali daug kas panaudoti tokiuose dalykuose, tarkim, kaip ir vaikiškuose multifilmuose, kur normali scena gali būti traktuojama ir oponentų, ir konkurentų kaip neigiamo įvaizdžio formavimas, ko iš tikrųjų nėra.
Tarkim, kad ir batalinės scenos.
Normali batalinė filmo scena.
Tai nepaisant to, kad kalbame apie vaikus, bet ji gali būti traktuota kaip neigiamas įvaizdis.
Taigi iš tikrųjų bent jau kūryboje ir mene tai daugelį procesų paprasčiausiai įkalintų, kad jie nevyktų.
Mes ir prašome gerbiamojo Mečislovo į tai atsižvelgti.
Jeigu bus priimta šita jo pataisa, tai, atvirai kalbant, sukels labai daug pasekmių.
Gerbiamasis Mečislovai, jūs pats negalite už savo pataisą kalbėti.
Matulas – už.
Gerbiamieji kolegos, iš tikrųjų, man atrodo, kolega M. Zasčiurinskas siūlo teisingą pataisą, nes ir pats jo pavyzdys, rankos netekimo procesas.
Ką reiškia detaliai?
Turėtume padėti instrumentą, parodyti, kaip kitaip mes pasiruošiame tam procesui, tada kokiu būdu tą ranką amputuojame, kur ją išmetame, tai bus detaliai.
Bet jeigu vienu metu parodome patį procesą, tai čia bus, kad mes nedarome neigiamo poveikio jaunimui.
Be abejo, tai yra griežtesnė pataisa ir aš siūlyčiau pritarti.
Gerbiamieji kolegos, kviečiu balsuoti.
Kas pritariate M. Zasčiurinsko pataisai, balsuojate už, kas turite kitą nuomonę, balsuojate prieš arba susilaikote.
Balsavo 73 Seimo nariai.
Už – 32, prieš – 3, susilaikė 38.
Nepritarta pataisai.
straipsnio 4 punktas.
Seimo narys siūlo papildyti sąrašą nauju kriterijumi.
Komitetas nepritarė šitam siūlymui, nes siūloma sąvoka yra apibrėžiama kituose teisės aktuose ir iš dalies atsispindi kituose šio straipsnio, šio punkto vardijamuose kriterijuose.
Iš esmės tai būtų pertekliniai dalykai.
Gerbiamasis Zasčiurinskai, jūs norite pristatyti pataisą?
Mano pasiūlymas įrašyti žodžius „kai rodomi iškrypimai“ yra susijęs su tuo, kad tam XXI amžiuje vis didėja, stiprėja noras šokiruoti žmogų ir per tą prizmę pritraukti jo dėmesį.
O tai, aš manau, turi neigiamą įtaką vaikams.
Todėl, kad nekiltų ginčų ir būtų pakankamai aišku, pasiūliau 4 punktą papildyti šiuo teiginiu.
Ačiū.
Gerbiamieji kolegos, ar yra palaikantys, kad galėtume svarstyti, 29 Seimo nariai M. Zasčiurinsko pataisą?
Balsavo 50 Seimo narių.
Už – 28.
Pataisa nesvarstoma.
Toliau yra 4 straipsnio 9.
9 punktas.
Jį Seimo narys M. Zasčiurinskas siūlo praplėsti nauja sąvoka, palyginimu ar kaip autoritetai vadinami.
Komitetas nepritarė siūlymui, nes pati formuluotėje vartojama sąvoka „idealizuojami nusikaltėliai“ iš esmės apima ir tą reikšmę, kurią siūlo Seimo narys, be to, įstatymas neturėtų nustatyti, ko kuo negalima vadinti.
Taigi perteklinis siūlymas ir komitetas nepritarė.
Gerbiamasis M. Zasčiurinskas.
Atsiimate?
Neatsiimu.
Sutinku, kad nebūtų svarstomas tas pasiūlymas.
Dėkoju.
Dabar 12 punktas.
12 punktui pasiūlymus pateikė du Seimo nariai.
M. Zasčiurinskas siūlė išbraukti iš formuluotės informaciją, kuria tyčiojamasi arba niekinama dėl tautybės, rasės, lyties, kilmės, neįgalumo, seksualinės orientacijos.
Siūlo išbraukti sąvoką „seksualinės orientacijos“, tą patį siūlo ir Seimo narys P. Gražulis.
Komitetas nepritarė šitam siūlymui, motyvuodamas poziciją, kad nereikėtų trumpinti kriterijų sąrašo, kuriame yra apibrėžiama galimą neigiamą poveikį turinti informacija vaiko vystymuisi.
Kaip tik tikslesnis, konkretesnis apibrėžimas sudarytų mažiau galimybių įvairiom interpretacijom ir subjektyvizmui.
Lygiai taip pat nepritaria P. Gražulio siūlymui tame pačiame punkte išbraukti sąvokas „įsitikinimų ar pažiūrų“.
Išbraukus šitas sąvokas, taip pat tampa nebeaišku, ar galima tyčiotis iš žmogaus įsitikinimų ar pažiūrų.
Įstatymas vienareikšmiškai sako – negalima.
Pirmiausia kviečiu M. Zasčiurinską.
Aš trumpai, Petrai, paskui tu galėsi papildyti.
Aš siūlau išbraukti dėl dviejų priežasčių.
Pirma priežastis.
Mūsų Konstitucijos 29 straipsnis apibrėžia šituos visus klausimus.
Ir dabar šitame įstatymo projekte atkakliai įrašyti papildomai tai, ko nenumato Konstitucijos 29 straipsnis, manau, kad yra netikslinga.
Tai vienas momentas.
Ir antras momentas.
Mano šitą įrašymą dar labiau sustiprino tai, kai mes praeitą posėdį gavome Moksleivių parlamento kreipimąsi į Seimo narius dėl homoseksualių santykių.
Kai gavau Moksleivių parlamento kreipimąsi, tai man dar labiau sustiprino šitą įsitikinimą, kad šioje vietoje tuos žodžius reikėtų išbraukti, o tėvams labai susirūpinti.
Ačiū.
Gerbiamasis P. Gražulis.
Atkreipiu dėmesį, kad Teisės departamentas pastabų dėl neatitikimo Konstitucijai neturėjo.
Gerbiamieji kolegos Seimo nariai, aš jums noriu pacituoti Konstitucijos 29 straipsnį ir tą patį rašo Europos pamatinių vertybių deklaracija.
Cituoju: „Žmogaus teisių negalima varžyti ir teikti jam privilegijų dėl jo lyties, rasės, tautybės, kalbos, kilmės, socialinės padėties, tikėjimo.“
Viskas, baigtinis sąrašas.
Gerbiamasis pirmininke, gerbiamasis krikščioni demokrate, jūs patys žinote, kad negalima tyčiotis iš viso iš žmogaus, ar jis sirgtų kokia nors… 
Būtų alkoholikas, ar jis, suprantate, sirgtų kokia AIDS liga, mes neturime teisės tyčiotis.
Bet negalime išskirti kažkokios vienos privilegijuotos, kažkokios srities ir juos pastatyti virš kitų silpnybių.
Aš manau, kad tai prieštarauja pirmiausia, nes jūs krikščionis demokratas, Krikščionių demokratų partijos pirmininkas, pamatinėm krikščioniškom nuostatom, ir todėl prašau jus patį balsuoti už šitą pataisą, nes mes įteisiname kaip vertybę, kad iš kitų visų, pasirodo, jūsų nuomone, galima tyčiotis – iš alkoholikų, iš narkomanų, o iš šitų ne.
Čia yra aukso fondas, čia yra vertybė.
Man atrodo, mes negalime jų išimties tvarka įrašyti, ir tai prieštarauja Konstitucijos nuostatai.
Todėl prašau gerbiamųjų Seimo narių pritarti šioms įstatymo pataisoms ir balsuoti už.
Gerbiamieji kolegos, ar bus 29 Seimo nariai, kurie leistų svarstyti ponų M. Zasčiurinsko ir P. Gražulio pasiūlymą?
(Balsai salėje) Ne, ne, prašom atsižymėti.
Yra už 33 Seimo nariai.
Taigi galime svarstyti šį pasiūlymą.
Vienas – už, vienas – prieš.
Už – E. Klumbys.
Gerbiamoji posėdžio pirmininke, gerbiamieji kolegos, apie šitą klausimą mes daug kalbėjome praeitos Seimo kadencijos metu, kai svarstėme Lygių galimybių įstatymą.
Tada buvau įrodęs, kad ta seksualinė orientacija prieštarauja Konstitucijai.
Konstitucijoje aiškiai pasakyta, kad negalima teikti privilegijų ar varžyti dėl lyties.
Dabar čia lytis kažkodėl išnyksta.
Vadinasi, dėl lyties jau bus galima visa tai daryti.
O kas tai yra seksualinė orientacija?
Seksualinė orientacija yra įsitikinimas ir ne daugiau, ir toliau pagal šitą įsitikinimą tu konstruoji tolesnį savo gyvenimą.
Taigi Konstitucijoje ir šiame įstatymo projekte yra aiškiai pasakyta „dėl įsitikinimų“.
Šioje situacijoje brukimas seksualinės orientacijos yra stipriai perdėtas.
Man yra keisčiausia, kad visa tai vyksta šiame Seime, kur daugumą turi ir daugumai vadovauja krikščionys demokratai kartu su konservatoriais, kurie proteguoja ir propaguoja šeimos vertybes.
Štai šitie žmonės, jų vadovaujamas komitetas, prieštarauja šito termino išbraukimui.
Aš nebesuprantu, kas čia dedasi.
Dėl to, gerbiamieji kolegos, palaikykite šitą siūlymą.
Šiuos terminus reikia išbraukti.
Dėkoju.
Prieš – V. Aleknaitė-Abramikienė.
Gerbiamieji kolegos, aš siūlyčiau nepulti į kraštutinumus ir visiškai nesistebiu, kad, kai komitetui ėmėsi vadovauti krikščionis demokratas, pagaliau nuosekliai pradedama įgyvendinti krikščioniškoji pagarba asmeniui.
Tiems kolegoms, kurie mano, kad jie išmano Šventąjį Raštą, aš siūlau paskaityti Katalikų Bažnyčios Katekizmą, kuris buvo redaguotas Jono Pauliaus II, kuriame kalbama, kad yra gerbiami visi asmenys, kadangi jie visi buvo sukurti pagal Dievo paveikslą.
Homoseksualūs santykiai laikomi nuodėme, tačiau tik žmogaus veiksmai, o pats žmogus yra gerbiamas.
Aš manyčiau, kad šiame įstatyme, kuriame bus draudžiama tyčiotis iš bet kurio asmens bet kuriuo pagrindu, yra siekiama visuomenės sutarimo.
Juo labiau tai svarbu tokiame įstatyme, kuris siekia apsaugoti žmones nuo šeimos institutui priešiškų tendencijų propagavimo.
Aš sveikinu komiteto pirmininką ir siūlau palaikyti jo poziciją.
Ačiū.
Gerbiamieji kolegos, kviečiu balsuoti.
Kas palaikote M. Zasčiurinsko ir P. Gražulio pasiūlymą, balsuojate už, kas turite kitą nuomonę, balsuojate prieš arba susilaikote.
Balsavo 71 Seimo narys.
Už – 39, prieš – 3, susilaikė 29.
Pritarta M. Zasčiurinsko ir P. Gražulio pasiūlymui.
Dabar, gerbiamieji kolegos, ar yra 29 Seimo nariai, leidžiantys svarstyti dar vieną P. Gražulio pasiūlymą išbraukti „įsitikinimų ar pažiūrų“?
Prašau, V. Bucevičius.
Dėkoju, pirmininke.
Bacevičius.
Bacevičius.
Aš prašyčiau pakeisti balsavimo protokole mano įrašą, nes per prieš tai buvusį balsavimą aš norėjau paremti komitetą.
Kai Seimo narė V. Abramikienė siūlė balsuoti už komitetą, aš supratau, kad buvo toks balsavimas, todėl prašau …
Aš labai atsiprašau.
Gerbiamieji kolegos, pasiskaitykite Statutą pirmiausia.
Visada pirmas balsavimas yra, ar paremiate Seimo nario siūlymą.
Jeigu turite kitą nuomonę, tai tada paremiate komitetą.
Tai klausykite, kaip yra formuluojamas balsavimas, o dabar V. Bacevičius – prieš pasiūlymą.
Dėl vedimo tvarkos prašau.
Razma.
Gerbiamoji pirmininke, vis dėlto reikia įvertinti, kad Seimo nariai dirba be pertraukos.
Statutas taip pat reikalauja ir pertraukų po tam tikro laiko.
Kai iš tikrųjų emocingai pasisako Seimo narė, ryžtingai prašydama palaikyti komiteto poziciją, tai daugeliui nuskamba ir taip užsifiksuoja.
Todėl frakcijos vardu prašau pakartoti aną balsavimą dėl P. Gražulio pataisos, nes keli mūsų frakcijos nariai, manau, tikrai suklydo balsuodami.
Gerbiamieji kolegos, taip, yra Statuto nuostata.
Frakcijos vardu prašoma perbalsuoti, taigi dar kartą formuluoju balsavimą: kas už tai, kad pritartume M. Zasčiurinsko ir P. Gražulio pataisai, balsuojate už, kas turite kitą nuomonę, balsuojate prieš arba susilaikote.
Prašom.
Dėl vedimo tvarkos.
Gerbiamoji posėdžio pirmininke, pagal Statutą jau yra nubalsuota ir pereita prie kito klausimo, kito punkto, dėl kurio bus balsuojama.
Negalima grįžti jau… kai pereita prie kito klausimo, vėl grįžti prie perbalsavimo.
Galima prašyti perbalsuoti tik tuo metu, iš karto po balsavimo.
Šitai nebuvo padaryta.
Ir antras dalykas, ką aš noriu pasakyti.
Gerbiamieji konservatoriai, jūs kažkodėl, kai jums būna nepalankus balsavimas, staiga prisimenate pertraukas, kažkokius ne tokius balsavimus, bet kai posėdžius į naktį stumiate, tai jums jokio Statuto nebėra.
Jūs šioje situacijoje būkite nuoseklūs.
Kviečiu pirmiausia nesinervinti ir cituoju Statutą: „121 straipsnis.
Balsavimo pakartojimas ir atidėjimas.
Balsavimą pakeliant rankas ar naudojant elektroninę sistemą galima pakartoti, kol (gerbiamasis Klumby, klausykit) nepradėtas svarstyti kitas darbotvarkės klausimas.“
Taigi aš turiu teisę frakcijai prašant perbalsuoti.
Tai ar…(Triukšmas salėje) Gerbiamieji kolegos, susikaupiame.
Dar kartą kviečiu balsuoti.
Kas už tai… 
Kurie palaikote M. Zasčiurinsko ir P. Gražulio pataisą, balsuojate už, kas turite kitą nuomonę, balsuojate prieš arba susilaikot.
Balsavo 75.
Už – 38, prieš – 7, susilaikė 30.
Pataisai pritarta.
Gerbiamieji kolegos, dabar kita P. Gražulio pataisa.
Kviečiu balsuoti.
Balsavot ir jūs sutinkate su visa formuluote, kaip dabar yra.
Dėkoju.
(Balsai salėje) Prašau.
Jankauskas.
Gerbiamoji pirmininke, aš spaudžiau mygtuką, bet nesuveikė, rodo, kad aš visai nebalsavau.
Galima perbalsuot? (Triukšmas salėje)
Tai kaip jūs… kaip jūs norite balsuoti?
(Triukšmas salėje) K. Daukšys.
Gerbiamoji pirmininke, iš tikrųjų labai prašom jūsų, nuraminkite krikdemus, nes jie jau pradėjo daryt klaidas balsuodami, tai yra retas atvejis mūsų parlamentinėj istorijoj.
Gal galėtumėt susikaupti ir šituo klausimu balsuot visi laiku ir vietoj?
Gal pertraukos paprašykit tada?
Aš nežinau, kas darosi.
Nes mes čia balsuosim už tą patį dvi valandas. (Balsai salėje)
Jankauskas.
Aš prašau įrašyti į protokolą, kad susilaikiau, nes nerodo mano balsavimo rezultato.
Gražulis.
Gerbiamoji pirmininke, žinot, jeigu tai kalbėtų liberalai, aš suprasčiau, socialdemokratai – suprasčiau, bet krikščionys demokratai!
Jūs keliate, vienu žodžiu, tuos visus… į padanges, tai jūsų aukso fondas!!! (Triukšmas salėje)
Gerbiamasis Petrai, aš išjungsiu, jeigu taip rėksit.
(Triukšmas salėje) S. Pečeliūnas.
Ačiū.
Mielieji kolegos, nagi nesikarščiuokite.
Vieno balso skirtumas, vienas iš mūsų kolegų pasakė, kad jisai balsavo, bet nerodo, ir jis čia yra fiziškai.
Tai nėra kažkur išbėgęs, kažkas už jį kažką darė.
Tai tada kas išeina?
Lygu.
O jeigu lygu, skaitykit tą patį Statutą, reikia balsuoti dar sykį.
Nesikarščiuokite, dabar susikaupkite ir pabalsuokite taip, kaip matote, kad reikia.
Ačiū už kantrybę.
Gerbiamieji kolegos, paskutinis balsavimas, nebus daugiau jokių perbalsavimų, nes dabar yra lygu, dabar yra lygu, dar kartą sakau, ir tai Statute parašyta.
Kas už tai, kad būtų pritarta M. Zasčiurinsko, P. Gražulio pataisai, balsuojate už, kas turite kitą nuomonę, balsuojate prieš arba susilaikote.
Būkite dėmesingi.
Gerbiamasis Endzinai, vėl žiūrite ne į tą pusę ir vėl prašysit kokio nors perbalsavimo, susikaupkit vieną kartą.
Gerbiamieji kolegos, balsavo 79 Seimo nariai.
Už – 37, prieš – 7, susilaikė 35.
Pataisai nepritarta.
(Balsai salėje) Replika po balsavimo – E. Klumbys. (Šūksniai salėje. E. Klumbys: „Ša, ša, Petrai…“)
Ramiai, ramiai.
Klumbys.
Jums suteiktas žodis.
Gerbiamieji… 
Gerbiamieji kolegos, štai yra puikus pavyzdys Seime, kaip reikia balsuot, kad būtų pasiektas reikiamas rezultatas.
Šį kartą iš trečio karto.
Neabejoju, kad po mėnesio galbūt bus jau iš penkto karto, bet užtikrintai, esant frakcijos vadovavimui, pasiektas rezultatas.
Ką gi, iš tikrųjų atsiranda nauja parlamentinė praktika. (Balsai salėje: „Ne nauja, ne nauja…“)
Gerbiamasis komiteto pirmininke, prašau.
Dar yra pono M. Zasčiurinsko 4 straipsniui…
Repliką po balsavimo irgi noriu dar pasakyt. (Balsai, juokas salėje)
straipsnio 14 ar 15 punktui. (Balsai salėje)
Taip.
15 punktas.
Yra… aš manau, kad vadovautis atvirkštine logika galima, bet vis dėlto turi būt logika.
Taigi M. Zasčiurinsko pasiūlymui 4 straipsnio 1 punkto 14… 14 punktui, atsiprašau, komitetas pritarė.
Neturėčiau, ką komentuoti.
Tai komitetas pritarė jam?
Taip, pritarė.
Tai, gerbiamasis M. Zasčiurinskai, ar jūs tada sutinkate?
Komitetas pritarė jūsų punktui.
Gerbiamieji kolegos, dabar dėl viso 4 straipsnio.
Ar galim bendru sutarimu su visom pataisom pritarti?
Negalim.
Tada kviečiu balsuoti.
Dėmesio, formuluoju balsavimą.
Kas už tai, kad būtų priimtas 4 straipsnis su pataisom?
Balsavo 77 Seimo nariai.
Už – 67, prieš – 3, susilaikė 7. 4 straipsnis priimtas.
straipsnis.
Pastabų, pasiūlymų nėra.
Ar galim bendru sutarimu priimti?
Dėkoju.
Priimtas.
straipsnis.
Pasiūlymų nėra.
Ar galim bendru sutarimu priimti?
Priimtas.
straipsnis.
Pasiūlymų nėra.
Ar galim bendru sutarimu priimti?
Priimta.
straipsnis.
Pasiūlymų nėra.
Ar galim bendru sutarimu priimti?
Priimta.
straipsnis.
Pasiūlymų nėra.
Ar galim bendru sutarimu priimti?
Priimta.
10 straipsnis.
Pasiūlymų nėra.
Ar galim bendru sutarimu priimti?
Priimta.
11 straipsnis.
Pasiūlymų nėra.
Ar galim bendru sutarimu priimti?
Priimta.
12 straipsnis.
Ar galim bendru sutarimu priimti?
Priimta.
Dėkoju komiteto pirmininkui.
Dabar motyvai dėl viso įstatymo projekto.
už, 4 – prieš.
Už – M. Varaška.
Ačiū, gerbiamoji pirmininke.
Na, iš tiesų ką tik girdėjome audringų diskusijų dėl įstatymo projekto ir reikėtų pritarti tiem kritikam, kurie teigia, jog įstatymas yra gan gausus formuluočių, kurios yra ganėtinai abstrakčios ir kuriom šiandieną nėra visiško paaiškinimo mums posėdžių salėje.
Tačiau tam ir yra praktika, tam yra gyvenimas, tam yra teisminė galų gale praktika, kad šitas sąvokas mes išsiaiškintume ir joms turėtume atitinkamas sampratas, galbūt po pusmečio, gal po metų, gal greičiau.
Na, ir dėl to „karštojo“ 4 straipsnio 12 punkto.
Norėčiau atkreipti kolegų dėmesį į tai, kad pareikšta kritika dėl to, jog įvedus tokį teisinį reguliavimą bus draudžiama informuoti visuomenę, ypač jaunąją visuomenę, apie kitokios seksualinės orientacijos asmenis, yra truputėlį perdėta, nes yra kalbama apie propagavimą ir, atvirkščiai, vėlgi to paties straipsnio kita nuostata kalba apie tai, jog draudžiama tyčiotis iš asmens dėl jo seksualinės orientacijos.
Taigi šios dvi nuostatos reiškia tai, jog mes galim ir galėsime kalbėtis su jaunimu ir su tais pačiais nepilnamečiais apie kitokį seksualumą, galbūt apie kitas socialines orientacijas, apie tai, kokios jos yra iš tikrųjų.
Šis įstatymas leis tai padaryti.
Ir aš raginu kolegas čia nedvejoti.
Ačiū.
Dėkoju.
Prieš – A. Sysas.
Ačiū, pirmininke.
Gerbiamieji kolegos, aš suprantu, kad mes selektyviai taikom tarptautinę teisę Lietuvoj, žmogaus teises irgi selektyviai norim taikyt.
Todėl nieko keisto, kad dėl šito įstatymo susirūpinimą išreiškė Europos Tarybos žmogaus teisių komisaras, kuris tą padarė raštu.
Visiems suprantama, kad Lietuvos žmogaus teisių centras išreiškė savo susirūpinimą ir kiekvienam iš Seimo narių buvo atsiųsta jų pozicija dėl šito įstatymo.
Aš manau, kad įstatymas, kai kurios jo nuostatos prieštarauja Lygių galimybių įstatymui.
Be to, aš manau, kad tokie sprendimai menkina valstybės autoritetą tarptautiniu lygiu.
Šiandien labai akivaizdus pavyzdys, kai tokie įstatymai didina ksenofobiją ir netolerancijos lygį.
Baigdamas savo kalbą aš norėčiau pacituoti 2007–2008 m. visai neseniai mums atsiųstą apžvalgą „Žmogaus teisių įgyvendinimas Lietuvoje“.
Kas ten pasakyta?
„Homofobija Lietuvoje tampa sistemine problema, nes ji prasiskverbia į teisėkūrą ir politinį diskursą.“
Šiandien šito įstatymo svarstymas ir mėtymaisi žodeliais, kurių aš nenorėčiau į mikrofoną sakyti, mano kolegos ir man mėtė, kad aš remiu kažką, ir tie žmonės, kurie turi kitokią nuomonę, jau iškart yra patepti, vaikšto su vaivorykštės spalvos vėliavom, aš manau, tai parodo mūsų kultūros lygį žmogaus teisių klausimu.
Todėl aš negaliu pritarti šiam įstatymui.
Dėkoju.
Už kalba K. Daukšys.
Nėra.
Gražulis – už.
Gerbiamieji kolegos Seimo nariai, iš tikro tai, ką kalbėjo gerbiamas A. Sysas, parodo, kokia kryptim eina visas pasaulis – jis išsižada pamatinių krikščioniškų vertybių ir aukščiausiu lygiu tas, kas yra nusikaltimas, nuodėmė, pateikiama kaip didžiausia vertybė.
Aš, pateikdamas įstatymo pataisą ir žinodamas, kad niekada negalima iš žmogaus tyčiotis, kad ir kokią jis turėtų problemą (kartojuosi), ar tai būtų alkoholikas, ar narkomanas, ar sirgtų AIDS liga, ar galbūt net būtų nuteistas už nusikaltimą, vis tiek mes neturim teisės tyčiotis.
Ir jūs, krikščionys demokratai, nors jūs nesat tokie, jūs apsišaukėliai krikščionys demokratai, kodėl jūs išskiriat vieną nelaimėlių grupę ir padarot ją kaip aukso fondą, kaip globotiną šitą grupę, kad ant jų ir prieš juos nė pusės žodžio negalima būtų pasakyti?
Aš manau, kad iš tikro pasaulis eina į visišką išsigimimą.
Ir šitas įstatymas praranda prasmę.
Aš stebiuosi, kad tai daro pasiėmę, pasivogę pavadinimą Krikščionių demokratų partijos Seimo nariai, juk jie eina prieš krikščioniškas pamatines vertybes.
Gėda man, gėda už juos, už tuos Seimo narius.
Ir gaila, kad faktiškai tikslai buvo geri ir siekiai geri, bet viskas sugadinta.
Tiek daug kalba visuomenė, kad Briuselyje, Užsienio reikalų ministerijoje yra ypač daug kažkokių homoseksualų, nejaugi ir Seime jau mes tapome mažuma, kad negalim priimti normalių įstatymų?
Laikas, Petrai.
(Balsai salėje) Prieš kalba G. Navaitis.
Ačiū, posėdžio pirmininke.
Gerbiamieji kolegos, įstatymas „Dėl nepilnamečių apsaugos nuo neigiamos informacijos“ reikalingas ir parengtas laiku.
Dera atriboti nepilnamečius nuo informacijos, galinčios neigiamai paveikti jų jausmus, mąstymą, dorovę.
Antra vertus, mano požiūriu, įstatyme yra netikslumų, todėl, jų neištaisius, kils naujų problemų ir nebus pasiektas norimas tikslas.
Antai įstatyme rašoma apie hipnozės seansą, kuriam, įstatymo autorių nuomone, priskiriamas ir stiprus susitelkimas į savitaigos turinį.
Tai laikoma nepriimtinu.
Klausimas, ar drauge neišmetam sporto medicinos, specialių efektyvaus mokymosi metodų?
Įstatymo autoriai mano, kad paranormalūs reiškiniai, t. y. taip, kaip formuluojama įstatyme, neapibrėžti, mokslo nepaaiškinti įvykiai bei nutikimai negali būti pristatomi nepilnamečiams.
Ar drauge įstatymu nebandoma riboti noro pažinti pasaulį?
Be to, neapibrėžta fantastinės literatūros, fantastinių laidų situacija.
Įstatyme rašoma, kad neigiamą poveikį nepilnamečių vystymuisi darys informacija, sukelianti baimę.
Klausimas, ar vaikas išmoks valdyti, įveikti savo neigiamus jausmus, jei mes atribosime jį nuo tokius jausmus galinčios sukelti informacijos?
Ir dar klausimas, ar priėmus šį įstatymą bus galima viešai skaityti brolių Grimų pasakas, kuriose rasime pasakojimų apie už maisto kąsnelį išdurtas akis, apie nakvynę pakaruoklių draugijoje, apie į gabalus sukapotus žmones ir panašiai.
Todėl, neabejodamas įstatymo reikalingumu, siūlyčiau tikslinti įstatymo formuluotes ir atsisakyti abejotinų.
Taip pat siūlyčiau detaliau skirstyti nepilnamečių grupes pagal jų amžių, nes kai…
Laikas, kolega!
…ačiū, baigiu sakinį.
Nes kai vadovaujantis tom pačiom nuostatom ribojama informacija darželinukui ir abiturientui, pasiekiamas gana komiškas efektas.
Ačiū.
Už – V. M. Čigriejienė.
Gerbiamieji kolegos, visuomenė, tėvai ilgai laukė šio įstatymo.
Įstatymas buvo gana ilgai rengtas specialistų, todėl šiandien reikia sveikinti, kad šis įstatymas išvys dienos šviesą.
Kaip žinome, tėvai ir visuomenė sunerimę, kad žiniasklaida, internetas yra perpildytas visokių smurtinių nusikaltimų, kurie detaliai parodo, kaip įvykdyti tą ar vieną kitą veiksmą.
Mūsų paaugliai tą kartoja ir labai dažnai įvykdo.
Teisėsauga tą gali paliudyti.
Todėl manau, kad šis įstatymas padės nepilnamečiams atsikratyti nuo neigiamos įtakos ir informacijos ir siūlau balsuoti už šį įstatymą, kad jis išvystų dienos šviesą.
Ačiū.
Prieš – V. P. Andriukaitis
Gerbiamieji kolegos, manau, kad Seime šis įstatymas priiminėjamas neatsižvelgus į konstitucinės teisės specialistų, į žmogaus teisių specialistų ir į kitų specialistų, kurie galėtų deramai patarti įstatymų leidėjui, kaip ištaisyti klaidas, kurios šiame įstatyme egzistuoja, nuomonę.
Dar liūdniau, kad šis įstatymas, deja, kertasi su Lietuvos ratifikuota Žmogaus teisių konvencija ir su Lietuvos Respublikos Konstitucijos daugelio straipsnių reikalavimais.
Štai kolega G. Navaitis minėjo dėl mokslinės fantastikos, dėl kitų labai subtilių dalykų, kuriuos labai sunku reglamentuoti ir kurie nevienodai veikia skirtingo amžiaus vaikus.
Čia gana didelė bėda bus tiems, kurie turės šį įstatymą taikyti, nekalbant apie daugelį kitų dalykų.
O tai, jog čia yra diskriminuojami žmonės pagal jų seksualinę orientaciją, irgi yra akivaizdu.
Kolega M. Varaška pabandė laviruoti tarp tų dviejų pozicijų, nors puikiai supranta, kad jam tenka pataikauti viešajai opinijai, bet ne būti principingam teisininkui, ginančiam žmogaus teises.
Linkėčiau būti principingam teisininkui ir matyti žmogaus teisių problematiką Lietuvoje.
Lietuvoje su žmogaus teisių praktiniu taikymu yra daug bėdų.
Aš labai nenorėčiau, kad Lietuva toliau būtų pristatoma kaip šalis, kuri metai po metų pažeidinėja žmogaus teises įvairiose srityse.
Manau, kad šis įstatymas nėra tinkamai parengtas.
Jeigu būtų galima ištaisyti klaidas, jis būtų, na, pusiau su bėda, nors Baudžiamasis kodeksas daugelį dalykų sureguliuoja kur kas geriau.
Balsuoju prieš.
Už – R. Baškienė.
Labai ačiū.
Gerbiamieji kolegos, nuskambėjo labai daug skambių frazių, netgi įžeidinėjimų, ko tikrai nereikėtų.
Aš noriu atkreipti dėmesį, kad tai ne suaugusiųjų, tai Nepilnamečių apsaugos nuo neigiamo viešosios informacijos poveikio įstatymas.
Būtent nepilnamečių.
Manau, mums iš tikrųjų svarbu, kokioje aplinkoje ir kokių įtakų saistomas užaugs mūsų jaunimas.
Ko mokysi vaiką, to vaikas ir išmoks.
Įstatyme mes kalbame apie platų spektrą priemonių, kurios daro neigiamą poveikį nepilnamečio vystymuisi.
Mes kažkodėl sureikšminam vieną mažumą ir netgi iškraipome teiginius.
Neskatinimas agitacijos už tam tikrus santykius nėra draudimas.
Turėtume įvertinti šio įstatymo projektą kur kas plačiau, nes mes kalbame ir apie narkotikų žalą, ir apie smurto žalą, ir t. t.
Tobulumui, aišku, nėra ribų, visada galima tobulinti ir, ko gero, laikmetis padarys atitinkamas pataisas.
Aš vis dėlto noriu, dar atkreipdama dėmesį ir į buvusio kolegos Vytauto Čepo labai teisingas mintis, pacituoti, kad kiekvieną, išdrįsusį suabejoti „modernumu“, aišku, gaila, bet tuoj pat imame vadinti isteriją kurstančiu homofobu.
Iš tikrųjų tolerancijos reikia abipusiškai, ir vienų, ir kitų.
Todėl aš pasisakau už šio įstatymo projekto reikalingumą, manau, jis dabar yra laiku, ir mes visų pirma turime galvoti apie mūsų vaikus.
Dėkoju.
Gerbiamieji kolegos, kviečiu užimti vietas.
Gerbiamieji kolegos dešinėje pusėje, ponia Stancikiene, Luomanai, ar girdite?
Gal galėtumėte užimti vietas?
Kviečiu balsuoti.
Kas už tai, kad būtų priimtas Nepilnamečių apsaugos nuo neigiamos viešosios informacijos poveikio įstatymo pakeitimo įstatymas, balsuojate už, kas turite kitą nuomonę, balsuojate prieš arba susilaikote.
Balsavo 74 Seimo nariai: už – 67, prieš – 3, susilaikė 4. Nepilnamečių apsaugos nuo neigiamos viešosios informacijos poveikio įstatymo pakeitimo įstatymas priimtas.
Gerbiamieji kolegos, lydimasis įstatymas – Kino įstatymo 10, 12 straipsnių papildymo įstatymo projektas.
Priėmimas.
Kviečiu V. Stundį į tribūną.
Replika po balsavimo – A. Endzinas.
Gerbiamoji pirmininke, ilgokai stoviu prie mikrofono, aš norėjau kalbėti dėl vedimo tvarkos.
Išties buvo įdomu išklausyti argumentus už ir prieš, na, emocijos lieka emocijomis.
Retai būna tie atvejai, kai įstatymai priimami vienbalsiai.
Natūralu, kad yra nuomonių skirtumas.
Tačiau mūsų frakcija, įžvelgdama tam tikrus Statuto pažeidimus priimant atskirus straipsnius, nedalyvavo balsuojant.
Tai norėjau pasakyti prieš balsavimą.
Mes manome, kad priėmimo procedūroje buvo šiek tiek prasilenkta su Statutu.
Dėkoju.
Gerbiamasis kolega, jeigu jūs turite konkrečių Statuto pažeidimų, tai prašom raštu kreiptis į Etikos ir procedūrų komisiją dėl posėdžio eigos ir posėdžio pirmininko Statuto pažeidimų priimant šį įstatymą.
klausimas – įstatymo projektas Nr. XIP-110.
Prezidento grąžintas Seimui pakartotinai svarstyti.
Nepilnamečių apsaugos nuo neigiamo viešosios informacijos poveikio įstatymo pakeitimo įstatymas.
Kviečiu Švietimo, mokslo ir kultūros komiteto atstovus V. Stundys.
Prašau.
Gerbiamasis Pirmininke, mielieji kolegos, Švietimo, mokslo ir kultūros komitetas svarstė Prezidento veto ir nusprendė pritarti Lietuvos Respublikos Seimo priimtam Lietuvos Respublikos nepilnamečių apsaugos nuo neigiamo viešosios informacijos poveikio įstatymo pakeitimo įstatymo projektui be pakeitimų.
Balsavimo rezultatai: už – 8, prieš nebuvo, susilaikiusių nebuvo.
Pagrindinis argumentas yra tas, kad šito įstatymo nauja redakcija iš esmės nekeičia dabar galiojančio įstatymo įtvirtintos teisinio reglamentavimo tvarkos, o tik įtvirtinti papildomi kriterijai, kurie siūlomi atsižvelgiant į teisinę teismų praktiką bei į tų institucijų, kurios įgyvendina šį įstatymą, patirtį.
Be to, nė viena iš tų institucijų jokių abejonių dėl šito įstatymo įgyvendinimo neišreiškė.
Dėkui.
Dėkoju.
Kviečiu Informacinės visuomenės plėtros komiteto atstovą V. Grubliauską.
Ačiū, gerbiamasis Seimo Pirmininke.
Lietuvos Respublikos Seimo Informacinės visuomenės plėtros komitetas, kaip papildomas komitetas, svarstė Lietuvos Respublikos nepilnamečių apsaugos nuo neigiamo viešosios informacijos poveikio įstatymo pakeitimo įstatymo projektą.
Diskusija buvo gana karšta.
Komitetas išklausė visas pozicijas ir, balsuodamas 4 už, prieš – 3, pritarė Lietuvos Respublikos Prezidento dekretui „Dėl Lietuvos Respublikos Seimo priimto Lietuvos Respublikos nepilnamečių apsaugos nuo neigiamo viešosios informacijos poveikio įstatymo pakeitimo įstatymo grąžinimo Lietuvos Respublikos Seimui pakartotinai svarstyti“.
Dėkui.
Dėkoju.
Kviečiu Socialinių reikalų ir darbo komiteto atstovę R. Baškienę.
Ačiū, Pirmininke.
Gerbiamieji kolegos, Socialinių reikalų ir darbo komitetas, atkreipdamas dėmesį, kad viena iš veiklos krypčių yra šeimos politika ir kad šitas įstatymo projektas išties aktualus ir labai svarbus, vadovaudamasis Statuto 49 straipsniu, savo iniciatyva svarstė šitą įstatymo projektą.
Komiteto sprendimas: siūlyti pagrindiniam komitetui nepritarti Lietuvos Respublikos Prezidento dekretui ir siūlyti Seimui priimti grąžintą pakartotinai svarstyti įstatymo projektą be pakeitimų.
Balsavimo rezultatai: už – 6, prieš – 2.
Labai ačiū.
Dėkoju.
Teisės ir teisėtvarkos komiteto pirmininkas S. Šedbaras.
Gerbiamieji kolegos, Teisės ir teisėtvarkos komitetas labai atidžiai ir ilgai diskutavo dėl Prezidento veto ir, 5 balsavus už, 2 – prieš, 1 susilaikius, priėmė tokį sprendimą: siūlyti pagrindiniam komitetui pritarti Seimo priimtam Lietuvos Respublikos nepilnamečių apsaugos nuo neigiamo viešosios informacijos poveikio įstatymo pakeitimo įstatymo projektui be pakeitimų, tai yra nepritarti Prezidento veto.
Dėkoju.
(Plojimai) Žmogaus teisių komiteto vadovas A. Lydeka.
Ačiū, Pirmininke.
Gerbiamieji kolegos Seimo nariai, Žmogaus teisių komitetas apsvarstė Prezidento dekretą dėl minėto įstatymo grąžinimo iš naujo svarstyti ir priėmė sprendimą pritarti Respublikos Prezidento siūlymui laikyti šį įstatymą nepriimtu.
Dėkoju.
Gerbiamieji kolegos, aš kreipiuosi į svečius, prašyčiau laikytis rimties, ne koncertas, prašom susilaikyti nuo plojimų.
Gerbiamieji, pereiname prie diskusijos.
Užsirašė dalyvauti iš tiesų daug, tačiau turiu atkreipti jūsų dėmesį, kad pagal mūsų patvirtintą darbotvarkę šiam klausimui skirtas laikas yra iki 11.00 val.
Todėl prašau atkreipti dėmesį, kad be penkių vienuolika diskusijos, kiek spėsite išsakyti, bus nutrauktos.
V. Stundys.
Prašau.
Frakcijos vardu.
Po to – V. Mazuronis.
Dėkui.
Viešoje informacinėje erdvėje pastarosiomis savaitėmis paskelbta labai nemažai visiškai priešingų mūsų svarstomo įstatymo interpretacijų.
Labai simptomiška, kad šituose svarstymuose dominuoja nesistemiškas, nevisuminis įstatymo skaitymas ištraukiant kokią detalę ir nutylint jos ryšius su visa įstatymo visuma.
Toks selektyvus įstatymo aiškinimas paprastai yra tikslingas, šiuo atveju – tai bandymas emociškai atgrasyti politikus, kad jam nepritartume.
Komentaruose yra ignoruojama, kad šio įstatymo teisinio reglamentavimo imtis yra tik viešoji informacija, ir niekas daugiau – jokios šeimos peripetijos, joks privatus gyvenimas ar stebuklinės pasakos, kaip pasigirsta aiškinimuose.
Nepaisoma, kad apibrėžiami kriterijai ir nustatomos procedūros, taikomos tik informacijai, kuri gali būti prieinama nepilnamečiams, nutylima, kad kriterijai taikomi tik tokiai informacijai, kuri agresyvi vaiko atžvilgiu, tai yra gali paveikti jo psichofizinį ir dorovinį vystymąsi.
Nenorėčiau cituoti atskirų įstatymo straipsnių dėl laiko sumetimų.
Vaikų teisių ir jų gerovės apsaugos klausimams yra skirtas ne vienas teisės aktas.
Šia proga priminsiu Jungtinių Tautų Generalinės Asamblėjos tinkamo pasaulio vaikams deklaraciją, priimtą 2002 m., ir vieną mintį, kuri ragina visas valstybes sukurti pasaulį, kuriame visos mergaitės ir berniukai galėtų džiaugtis vaikyste, kur jie būtų mylimi, gerbiami ir branginami, kur jų saugumas ir gerovė būtų svarbiausia ir kur jie galėtų vystytis sveikoje, taikioje ir orioje aplinkoje.
Šia proga priminčiau ir mūsų pagrindinį įstatymą – Konstituciją, 38 straipsnį, kuris įtvirtina, kad šeima yra visuomenės ir valstybės pagrindas, kad valstybė saugo ir globoja šeimą, vaikystę, tėvystę, motinystę, kad santuoka sudaroma laisvu vyro ir moters sutarimu; Konstitucijos 39 straipsnį, kuris skelbia, kad nepilnamečius vaikus gina įstatymas.
Ir, žinoma, 25 straipsnį, kuris cituojamas Prezidento dekrete, jo 2 dalį, kuri šiame dekrete nutylima.
Tai yra 25 straipsnyje įtvirtinta, kad laisvė reikšti įsitikinimus, teisė skleisti informaciją negali būti ribojama kitaip, kaip tik įstatymu, jeigu tai būtina apsaugoti žmogaus sveikatai, garbei ir orumui, privačiam gyvenimui, dorovei ar ginti konstitucinei santvarkai.
Taigi viešoje informacinėje erdvėje, teisės aktuose ir jų taikymo praktikoje svarbu suderinti, tai yra rasti balansą tarp laisvės skleisti informaciją ir tam tikrų moralinių imperatyvų ar teisinių normų.
Prezidento dekretas, deja, grąžindamas šį įstatymą iš naujo svarstyti, atrodo, tokią pusiausvyrą pažeidžia, susitelkdamas tik į argumentus, susijusius su informacijos laisve, ir visiškai nutylėdamas vaikų teises bei jų įtvirtinimą teisėje.
Dekrete vyrauja tik abejonės dėl kriterijų abstraktumo, nepaisant, kad įstatyme nustatomas tam tikras laikotarpis – pusmetis tam, kad būtų parengti įstatymą įgyvendinantys teisės aktai.
Dekretas pažeria daug spėjamų prielaidų, kad gali būti pažeidžiamos Konstitucijos 25 straipsnio nuostatos, beje, pamirštant, kad jose skelbiama ir informacijos laisvė, ir galimos išimtys.
Priminčiau šia proga, kad toks teisinis reglamentavimas, kai išskiriami skirtingos informacijos, darančios neigiamą poveikį nepilnamečių psichofiziniam doroviniam vystymuisi, lygmenys, yra naudojamas ir kitose Europos Sąjungos valstybėse.
Antra vertus, šita įstatymo redakcija yra parengta atsižvelgiant į tų institucijų, kurios užtikrina šio teisės akto įgyvendinimą… ir įvertinant teismų praktiką.
Taigi įstatymas lygina tas teisines spragas, kurios yra šiuo metu galiojančiame tokiame pačiame įstatyme.
Be to, atkreipčiau dėmesį, kad šito įstatymo redakcija dera ir su Visuomenės informavimo įstatymu bei visiškai atitinka ir žurnalistų savitvarkos dokumentą – Žurnalistų ir leidėjų etikos kodeksą.
Vėlgi nenorėčiau cituoti atskirų jo straipsnių.
Iš esmės atskirais atvejais yra akivaizdus sutapimas tarp įstatyme teigiamų kriterijų ir Žurnalistų ir leidėjų etikos kodekso.
Taigi nė vienas oponuojantis šiam įstatymui nenurodo jokių jo teisinių neatitikčių nei nacionaliniams, nei Europos Sąjungos teisės aktams.
Šia tema tik manipuliuojama nepateikiant jokių argumentų.
Taigi dažnai pateikiami tik bendro pobūdžio pasvarstymai, kokios nors inkriminacijos ar šiaip retoriniai protestai, vadovaujantis spėjimu, kas būtų, jeigu būtų.
Tokios prielaidos nėra argumentas nepritarti šitam įstatymui.
Šį įstatymą ypač energingai kritikuoja aktyvi ir organizuota tarptautinė interesų grupė.
Visiškai nenorėčiau cituoti Lietuvos gėjų lygos valdybos pirmininko paskutiniojo laiško, tačiau esu priverstas.
Jame jis dėsto, kad neleistinai žmonės gali būti diskriminuojami lytinės orientacijos pagrindu, kad yra ribojama jų saviraiškos laisvė, kad būtų apribojama jų galimybė mokyklose naudotis informacija labai svarbia šia tema.
Deja, turėčiau atkreipti dėmesį, kad diskriminacijos, jeigu ją suvoktume kaip tam tikrą skirtumų, išimčių ar apribojimų darymą, šiuo atveju seksualinės orientacijos aspektu įstatyme nėra.
Priešingai, įstatyme pateikti kriterijai draudžia bet kokią seksualinę propagandą nepilnamečiams, kaip darančią neigiamą poveikį jų vystymuisi.
Įstatymas apskritai skelbia toleranciją kitokiems.
Kolega, laikas!
Taigi frakcijos vardu kviečiame nepritarti Prezidento veto ir laikyti įstatymą priimtu.
Ačiū.
Frakcijos vardu – V. Mazuronis.
Prašom.
Kviečiu į tribūną.
Labai ačiū, gerbiamasis Pirmininke.
Mielieji kolegos, iš tiesų Prezidentas, vetuodamas šį įstatymo projektą, nurodė daug įvairių motyvų: aptakios frazės, neaiškumai ir t. t.
Galbūt su kažkuo galima sutikti, su kažkuo nesutikti.
Bet, mielieji kolegos, mes visi sutinkame, kad esmė, ginčas ir tai, ką mes turime nuspręsti šiandien, yra visiškai kitas.
Esmė šiandien yra 14 punktas, kuriame nepilnamečiams draudžiama homoseksualių, biseksualių ir poligaminių santykių agitacija, ir nereikia vynioti šito į vatą.
Tai yra įstatymo esmė, tai yra ginčų esmė.
Iš tiesų aš noriu pasakyti ir šiuo įstatymu (pritarčiau prieš mane kalbėjusiam komiteto pirmininkui) nėra nei diskriminuojami, nei draudžiami vienokie ar kitokie santykiai, vienoks ar kitoks gyvenimo būdas.
Tai kiekvieno žmogaus teisė, laisvė tai daryti, kol netrukdo kitiems.
Tačiau mes kalbame apie informaciją ir agitaciją, kuri teikiama nepilnamečiams.
Ir šioje vietoje, mielieji kolegos, aš tikrai nekalbėsiu kaip nors valdiškai.
Aš nekalbėsiu nei apie šeimos vertybes, nei apskritai apie mūsų valstybės pagrindus, vertybes, nei apie kitus dalykus, kuriuos visi puikiai žinote.
Aš paklausiu kiekvieno iš jūsų.
Štai kiekvienas iš jūsų atsakykite sau į labai paprastą klausimą.
Jeigu jūsų sūnus ar anūkas ateis pas jus vieną dieną ir pasakys: tėveli arba seneli, žinai, aš myliu berniuką ir noriu su juo gyventi ir panašiai.
Didelis džiaugsmas bus jūsų veiduose?
Ir jeigu šituo įstatymu neleisdami agituoti ir propaguoti tokio gyvenimo būdo nepilnamečiams, pabrėžiu, mes nors teoriškai apdrausime nuo galimo smalsumo ar kitų kažkokių dalykų, žmogaus pastūmėjimo ta linkme, jūsų vaikų, jūsų anūkų pastūmėjimo ta linkme, manau, mes privalome tai padaryti.
Ir padarymas yra labai paprastas.
Reikia atmesti Prezidento veto.
Reikia priimti įstatymą tokį, koks buvo priimtas.
Dar sykį kartoju.
Nekalbu apie vertybes, kitus dalykus.
Vardan to irgi reikia tą daryti, vardan mūsų valstybės.
Bet jūs privalote, mes privalome tą padaryti dėl savo anūkų, dėl savo vaikų, dėl visos mūsų valstybės jaunosios kartos.
Dėkoju.
Ir frakcijos vardu kalbėti kviečiu į tribūną M. A. Pavilionienę.
Prašom.
Gerbiamieji, norėčiau paaiškinti, kodėl Socialdemokratų frakcija palaiko Prezidento veto.
Pirmasis Nepilnamečių apsaugos įstatymo variantas buvo priimtas Seime 2002 m. įgyvendinant 1989 m. Europos Tarybos ir 1997 m. Europos Parlamento direktyvas.
Tose direktyvose buvo siekiama teisiškai reglamentuoti Europos Sąjungos televizijų darbą apsaugant nepilnamečius ir viešąją tvarką nuo savitikslio smurto bei pornografijos vaizdavimo.
Vėlesnės kadencijos Seimas sudarkė pirminę įstatymo koncepciją ir prikišo į įstatymą dalykų, kurie neigia žmogaus sąmonės ir pasąmonės reiškinius, blokuoja pažinimo ir informacijos gavimo teisę, pažeidžia žmogaus teises, skatina cenzūros įvedimą ir susidorojimą su individais bei socialinėmis grupėmis.
Priimant šį įstatymą praeitos kadencijos Seime, buvo daromas didelis tam tikrų grupių spaudimas.
Prezidento vetuotame įstatyme yra daug alogiškumo, prieštaravimų, abstraktumo, kas nedera su įstatymo esme.
Štai įstatyme sakoma, kad saugant nepilnamečius nuo neigiamos įtakos vadovaujamasi sąžiningumo, padorumo ir protingumo principais.
Minėti principai yra subjektyvūs dydžiai, nes kiekvienas individas turi savo sąžiningumo, padorumo ir protingumo kriterijus.
Kas taikant įstatymą nustatys šių reiškinių juridinį matą?
Tendencingiausias ir ydingiausias įstatymo skyrius yra ketvirtasis skyrius, kuriame draudžiama žalinga nepilnamečiams informacija.
Žinių visuomenėje, kuria skelbiasi esanti Lietuva, apsaugoti nepilnamečius nuo žalingos informacijos gali ne draudimai, o nepilnamečių švietimas, nes tik informacija apie įvairius ir prieštaringus žmogaus gyvenimo reiškinius suteikia nepilnamečiui gyvenimo orientyrus, pasirinkimo laisvę ir apsisaugojimo galimybę.
Teisė į informaciją yra viena pagrindinių žmogaus teisių, reikalingų žmogaus asmenybei formuoti.
Europos Sąjungos televizijos reglamentavimo direktyvos Lietuvoje buvo paverstos nepilnamečių sąmonės dogmatizavimo, stigmatizavimo ir neaiškios dorovės saugojimo įstatymu, taip pažeidžiant nepilnamečių teisę į pažinimą ir teisę skirtingos prigimties žmonių į asmeninį gyvenimą ir socialines garantijas.
Didysis XVIII a. prancūzų švietėjas, racionalistas Voltaire’as sakė: „Turime gerbti tuos, kurie įrodo tiesos galią, o ne tuos, kurie prievarta verčia žmones dvasios vergais.
Turime gerbti tuos, kurie pažino pasaulį, o ne tuos, kurie jį bjauroja.“
Šiandien pasaulį bjauroja realaus gyvenimo baimė, dogmatizmas, fanatizmas, homofobija arba nenoras gerbti žmonių lygybę ir žmogaus teises.
Štai įstatymo 4 straipsnio 11 ir 12 punkte draudžiama tyčiotis iš žmogaus, jo tautybės, rasės, lyties, lytinės orientacijos, socialinės padėties, o 14 punkte pasityčiojimas iš žmogaus, iš jo prigimties įteisinamas įstatymo nuostata.
4 straipsnio 15 punktas mėgina dogmatizuoti šeimos vertybes ir draudžia iškreipti šeimos santykius.
Galima spėti, jog kalbama apie krikščioniškąją šeimą, tačiau Lietuvoje gyvena ir kitatikių, ir tų, kurie pripažįsta įvairias šeimos formas.
Tai kokiems piliečiams taikomas įstatymas?
Įstatyme glūdi akivaizdus prieštaravimas – įstatymo 5 straipsnis paneigia viską, ką draudė 4 straipsnis, nes 5 straipsnyje teigiama, kad „jei informacija reikšminga moksliniu ar meniniu požiūriu, ji nepriskiriama neigiamai informacijai“.
Visi 4 straipsnio punktai yra ir gali būti reikšmingi moksliniu ir meniniu požiūriu.
Vadinasi, pačiame įstatyme įkūnyta subjektyvios interpretacijos galimybė, kuri gali tapti pagrindu susidoroti su žmogumi.
Todėl prašau pritarti Prezidentas veto.
Ačiū.
Dėkoju.
Ir asmeniškai užsirašė grupė narių.
Pirmasis – A. Šedžius, po to – A. Dumbrava.
Gerbiamieji kolegos, po tokios audringos mano kolegės kalbos aš noriu tik pasakyti, kad 14 punktui visiškai pritariu.
Iš tiesų, kad tarp nepilnamečių būtų skleidžiama informacija, agitacija už poligaminius santykius ir kitus negerus dalykus, tai kaip jaunas tėvas pritariu, kad tokie dalykai turi būti draudžiami.
Tačiau užsirašiau kalbėti ne todėl.
Užsirašiau kalbėti todėl, kad prieš įeidamas į salę gavau tokį kreipimąsi, kurį turbūt gavot visi.
Ir pasirašo Lietuvos vaikai.
Gerbiamieji, kokie čia Lietuvos vaikai pasirašo ir kas čia tie Lietuvos vaikai?
Tai man darosi tikrai neaišku ir abejotina.
Suaugę formuoja vaikų nuomonę ir tiktai suaugę galėjo pasirašyti šitą kreipimąsi.
Po juo pasirašinėti, kad tai yra Lietuvos vaikai, na, tiesiog yra negarbinga ir negražu.
Iš esmės reikėtų pritarti Prezidento veto, svarstyti įstatymą iš naujo, daryti įvairias pataisas.
Aš nesakau, kad įstatymas yra absoliučiai geras arba absoliučiai blogas.
Absoliučiai teisingos tiesos nebūna.
Būna ir teisingų teiginių, ir nevisiškai teisingų.
Mes iš tiesų neturėtume slėpti tiesos, kas jau tapo norma mūsų visuomenėje, kad žmonės, gyvenantys nežinomybėje, yra neva laimingesni.
Bet tai nėra tiesa.
Kiekvienas žmogus privalo žinoti tai, ką jis nori žinoti.
Tuo labiau vaikas, jeigu tikėtume tuo, ką pateikia socialinės apklausos, ketverių metų vaikas per dieną užduoda apie 500 klausimų.
Tai nejaugi mes norime, kad tas ketverių metų vaikas į 500 klausimų gautų tiktai 100 atsakymų?
Aišku, kad ne.
Viskas, visa dorovė, kokia yra išdėstyta kreipimesi, kad mes norime užaugti dori žmonės, priklauso nuo mūsų pačių.
Taip, kaip mes vaikus auklėsime, tokie jie ir užaugs, dori ar blogi, nes pirminis auklėjimas priklauso nuo tėvų, nuo draugų, nuo aplinkos, o tiktai tada nuo viešai skleidžiamos informacijos.
Taigi, gerbiamieji, siūlau pritarti Prezidento veto, o paskui taisyti įstatymą taip, kaip mes patys manome, kad jį reikia ištaisyti.
Dėkoju.
Kviečiu į tribūną Seimo narį A. Dumbravą.
Po to – P. Gražulis.
Gerbiamasis Seimo Pirmininke, gerbiamieji Seimo nariai, Prezidentas grąžino Seimo priimtą įstatymą Seimui apsispręsti, mano, o ir daugelio manymu, dėl to, kad jame numatoma atsakomybė už homoseksualių santykių propagavimą.
Šiandien mes turime apsispręsti – atmesti Prezidento veto ar svarstyti iš naujo ir taip atitolinti jo priėmimą.
Manau, kad nedvejodami turime atmesti Prezidento veto.
Ugdyti vaikų sąžiningumą, dorą ir formuoti teisingą pasaulėžiūrą yra kiekvieno Lietuvos piliečio pareiga.
Nuo senovės buvo šlovinama ir garbinama meilė tarp vyro ir moters.
Šeima yra pagrindinė visuomenės dalis, užtikrinanti jos funkcionalumą, vystymąsi ir ateitį.
Kas gi atsitiko, kad šiandien taip aktualu tampa nagrinėti kažkada visai svetimas mūsų tautai nuostatas?
Integracija į Europos Sąjungą, NATO ar dar kokios kitos tarptautinės organizacijos?
Taip, integracija į Europos struktūras pastūmėjo mus iš naujo pervertinti vertybes, susidurti su naujais iššūkiais ir dilemomis.
Kartais Europa mums garsiai sufleruoja: tą darykite taip, aną darykit kitaip.
Europa žmogaus teisių srityje pasiekė nemažų laimėjimų – spaudos laisvė, laisvė pasirenkant gyvenamąją vietą ir darbą, teisė turėti savo nuomonę ir ją viešai reikšti.
Daugelis šių laisvių prigijo mūsų šalyje ir tapo gyvenimo norma.
Europa, tiesa, dar nedrąsiai, bet metodiškai primena mums, kad neva Lietuvoje pažeidžiamos seksualinių mažumų teisės.
Ar tikrai taip yra ir kuo pasireiškia tie pažeidimai?
Gal tuo, kad mes neremiame seksualinių mažumų paradų ir nenorime matyti viešoje vietoje besiglamonėjančių tos pačios lyties atstovų.
Pripažįstu, kad demokratinėje visuomenėje turi būti toleruojami įvairūs žmonės.
Negalime ir neturime tyčiotis ar kitaip smerkti gyvenančių ir dirbančių šalia mūsų.
Mes juk norime ir siekiame savo vaikus auklėti dorai ir stengiamės maksimaliai formuoti teisingą požiūrį į šeimą ir valstybę.
Esame savo prigimtimi krikščionys, kuriems nėra priimtinas požiūris į homoseksualių santykių viešą propagavimą.
Katalikų bažnyčia niekada nesutiko ir nesutiks, kad būtų nuklysta nuo tikrųjų ir amžinųjų dvasinių vertybių, atseit keičiasi gyvenimas, kinta vertybės ir požiūriai.
Galime save guosti, kad gyvename globaliame pasaulyje ir krikščioniškos nuostatos palyginti nedaug kam rūpi.
Kam jų laikytis, jei gali nesilaikyti, juk taip lengviau ir patogiau.
Todėl ir gimsta tokios idėjos ir teorijos, kurios veda visuomenę prie degradacijos ir atsakomybės nebuvimo.
Mielieji Seimo nariai, jei jums rūpi mūsų vaikų ir Lietuvos ateitis, tarkime ne Prezidento veto, semkimės stiprybės ir doros iš mūsų tėvų ir protėvių, drauge su Lietuvos žmonėmis kurkime teisingą, dorą ir klestinčią valstybę, kurioje užteks vietos ir kitaip mąstantiems, ir turintiems kitokią seksualinę orientaciją, tačiau susilaikantiems nuo jos propagavimo.
Tolerancija būtina visais atvejais, tačiau negalime jos vardu aukoti amžinųjų vertybių ir siekių, kurių šiandien ypač pasigendame.
Būkime tvirti, neabejojantys savo pasirinkimu ir pamatysime, kad einame teisingu brandžios valstybės kūrimo keliu.
Ačiū.
Dėkoju.
Kviečiu į tribūną Seimo narį P. Gražulį.
Po to – V. P. Andriukaitis.
Taip, gerbiamieji kolegos Seimo nariai, taip, aš irgi noriu pasakyti, kad įeidamas į Seimą gavau iš vaiko rankų raštą, kurį pasirašo Lietuvos vaikai.
Rašo: „Mes norime užaugti dori žmonės.“
Gerbiamieji kolegos, kiekvienas žmogus yra susijęs su žeme, ypač žemės specifiką pažįsta žemdirbiai.
Jūs man pasakykit, jeigu bus nearta, nepurenta dirva ir jeigu į tą dirvą sėsi grūdą, ar tas grūdas duos derlių.
Jau iš rudens žemdirbys pradeda ruošti žemę sėjai.
Jis ją išpurena, patręšia, atėjus pavasariui, dar kartą išpurena, patręšia, nupurškia nuo įvairiausių vabzdžių chemikalais, kad derlius užaugtų kuo didesnis.
Ar mes ne labiau rūpinamės materialiniais dalykais ir žemiškais dalykais negu savo vaikais?
Pažiūrėkime, kokioje šiandien aplinkoje auga mūsų vaikai.
Ar jau nebeliko, man atrodo, kad jau šiuo metu išvis neliko takoskyros tarp gėrio ir blogio, kad blogis šiandien pateikiamas kaip gėris, kaip siekiamybė, o gėris, deja, žeminamas, niekinamas ir trypiamas.
Kur mes einame?
Jeigu, kaip sakiau, nors ir žemdirbiai deda visas pastangas, paruošia dirvą, bet ir tai ne visada sulaukia gero derliaus – kartais liūtys, kartais sausros sunaikina derlių.
Ko mums reikia tikėtis, jeigu tokioje dorovinėje aplinkoje šiandien auga mūsų jaunimas?
Mes kiekvienas susimąstykime.
Ar ne mūsų – įstatymo leidėjo – pareiga padaryti viską, kad jaunas žmogus augtų kiek galima geresnėje aplinkoje?
Man labai keista, aš prisimenu, kai mes priėmėme Šeimos koncepciją, kaip sukilo įvairiausios žiniasklaidos atstovai, organizacijos!
Vos ne dangus griūva, ne pasaulio pabaiga.
Iš ko žmogus kyla?
Ar ne iš vyro ir moters meilės santykio?
Ar mes neturime tai puoselėti?
Dabar pastatome (…) žmones, aš nenoriu nė vieno jų smerkti dėl jų išsigimimo, iškrypimo, lygia greta su tais žmonėmis, kurie gimdo, augina ir puoselėja vaikus.
Ir pastatome dar aukščiau natūralios normalios šeimos.
Kur mes, Lietuva, einame?
Ko verti mūsų himno žodžiai: „Tavo vaikai tegul eina vien takais dorybių“?
Kokį mes rodome pavyzdį?
Jeigu šiandien Seimas surado savyje jėgos ir stiprybės pateikti tokią įstatymo pataisą, sudaryti normalesnes sąlygas, normalesnę aplinką mūsų jaunimui augti dorovingam, tai visi pritarkime.
Aš kartais, žinot, pamąstau, ir man iš tikro kartais net nesuprantama, kai žmonės, aukšti pareigūnai, vetavę tokius įstatymus, arba tie asmenys, kurie pritaria Prezidento veto, stovi Bažnyčioje iškilmingų Mišių metu šalia kunigo, vyskupo, kardinolo ir jie kartu vos nekoncelebruoja šventąsias Mišias.
Ar tai nėra veidmainystė?
Visi kiti tikintieji stovi tik „galiorkoje“ arba neranda vietos Šventovėje.
Štai kokiais mes laikais gyvename.
Aš manau, mes surasime savyje politinės valios ir atmesime Prezidento veto.
Jeigu Prezidentas matė vieną ar kitą įstatymo netobulą pataisą, tai kas jam trukdė su milžinišku savo Prezidentūros aparatu pateikti tas įstatymo pataisas?
Nemanau, kad Seimo nariai nebūtų atsižvelgę į tas konkrečias pataisas ir nebūtų jų svarstę.
Aš manau, visi čia turime gerą valią, bet, deja, reikia pripažinti, kad nebuvo čia geros valios Matyt, yra visiškai kitokių priežasčių vetuoti šį įstatymą.
Aš prašau visus Seimo narius atmesti Prezidento veto.
Dėkoju.
Kviečiu į tribūną V. P. Andriukaitį, po to – K. Masiulis.
Ačiū, gerbiamasis posėdžio pirmininke.
Gerbiamieji kolegos, norėčiau pasakyti, kad Lietuvos Respublikos Konstitucija aiškiai įvardija Lietuvą kaip pasaulietinę valstybę, kurioje yra pripažintos religinės bendrijos, jų yra 9.
Bet Lietuva, kaip pasaulietinė valstybė, kuria universalią šeimos koncepciją, ne krikščionišką, ne musulmonišką, bet universalią, nes Lietuvoje gyvena ir krikščionys, ir musulmonai, ir judėjai, gyvena ir tie, kurie turi ateistines pažiūras, gyvena tie, kurie pripažįsta materialistines pažiūras, idealistines, netgi yra mūsų lietuvių pagonių – naujosios religijos atstovų.
Taigi Lietuva yra demokratinė, pasaulietinė ir šiuo požiūriu visoms pasaulėžiūroms neutrali valstybė, leidžianti visoms pasaulėžiūroms ir vertybėms sugyventi ir būti.
Kolegos, Lietuvos Konstitucija įtvirtina antrąjį reikalavimą – demokratišką ir pasaulietinį: „Laisvė reikšti įsitikinimus, gauti ir skleisti informaciją negali būti ribojama kitaip, kaip tik įstatymu, jei tai būtina apsaugoti žmogaus sveikatai, garbei ir orumui, privačiam gyvenimui, dorovei ar ginti konstitucinei santvarkai.“
Taigi Lietuvoje ir informacija, kuri apsaugo privatų gyvenimą, taip pat turi būti labai gerbiama, kad privatus gyvenimas nebūtų pažeidžiamas.
„Laisvė reikšti įsitikinimus ir skleisti informaciją nesuderinama su nusikalstamais veiksmais, tautinės, rasinės, religinės ar socialinės neapykantos, prievartos bei diskriminacijos kurstymu, šmeižtu ir dezinformacija.“
Žmogaus teisių konvencija, kurią Lietuva yra ratifikavusi, nepripažįsta neigiama informacija poligamijos arba homoseksualumo.
Tai nėra neigiama informacija, kolegos.
Lygiai taip, kaip milijardas žmonių, kurie išpažįsta islamą, laikosi poligaminių santykių, ir tai, deja, ne neigiama informacija.
Tai skaitykime įstatymo definiciją apie neigiamą informaciją ir atsakykime sau į klausimą, ką gi mes čia reglamentuojame kaip įstatymų leidėjai.
Išties įstatymas labai silpnai reglamentuoja tautinės, rasinės, religinės, socialinės neapykantos, šmeižto, smurto ribojimus.
Deja, to kaip tik įstatyme ir pasigendu.
Štai kodėl Prezidentas labai aiškiai pasakė, kad taip, kaip yra, įstatymo straipsniai prieštarauja vieni kitiems, neįvykdo Konstitucijos reikalavimo ir sutelkia dėmesį į visiškai kitokius akcentus, nei tai turėtų būti padaryta.
Todėl pritariu kolegės A. M. Pavilionienės labai argumentuotai išdėstytoms pozicijoms, palaikančioms tuos specialistus, kurie atliko šio įstatymo ekspertizę ir patarė Prezidentui, promulguojant šį įstatymą, įžvelgti konstitucinius prieštaravimus, prieštaravimus Žmogaus teisių konvencijai ir pasiūlyti Seimui šį įstatymą tobulinti.
Taip išties mes turime apsaugoti nepilnamečius nuo smurto, prievartos, nuo dezinformacijos, rasinės, socialinės, ir (…), tai yra baisūs dalykai.
Deja, Lietuvoje, reikia pasakyti, kad požiūris, tarkime, į homoseksualumą išlieka nuo tarybinių laikų.
Pagal Baudžiamąjį kodeksą tarybiniais laikais homoseksualūs buvo persekiojami, buvo baudžiamas persekiojimas.
Katalikų Bažnyčios požiūris taip pat buvo labai konservatyvus, nors po Antrojo Vatikano susirinkimo net Katalikų Bažnyčios katekizme labai jautriai ir teisingai išdėstytas jau kitoks požiūris į homoseksualumą.
Šiuo atveju mes tikrai turėtume įsiklausyti į tuos dalykus.
Aš jau nekalbu apie tai, kad poligamija – tai apskritai yra kultūros fenomenas.
Ir tie, kurie pripažįsta tarpreliginį dialogą, puikiai supranta, kad islamo ir krikščionybės dialoge poligamijos diskusijos yra visiškai net nekvestionuojamos.
Tai apie ką mes kalbame?
Aš jau nekalbu apie tuos juokingus atvejus – pasaką „Tūkstantis ir viena naktis“ ar kitus dalykus.
Aš dar kartą sakau: tai nėra neigiama informacija, apie ką mes čia kalbame, kolegos.
Neigiama informacija yra smurtas, šmeižtas, prievarta, kurstymas, neapykantos propagavimas, apie ką ir kalbėjo kolegė A. M. Pavilionienė, kaip ir apie tai, kad mes, deja, dar labai turime sunkų tarybinį paveldą savo galvose ir kitokį konservatyvų paveldą.
Kolega, laikas!
Todėl Prezidento veto tikrai motyvuotas, ir aš remiu Prezidento veto.
Dėkoju.
Ir pagal darbotvarkę paskutinis pagal skirtą laiką diskutuoti užsirašęs K. Masiulis.
Prašom.
Kolegos, šis įstatymas, bent jau rengėjų paskatos, man yra puikiai suprantamos.
Iš tikro matau, kaip informacinėje erdvėje plinta informacija, kuri neturėtų būti platinama paaugliams, vaikams ir jaunuoliams.
Tai yra faktas ir to negali neigti.
Tačiau įstatymas yra gana platus ir jisai turi neigiamų aspektų, apie kuriuos aš ir noriu čia pakalbėti.
Daug mąstęs apsisprendžiau balsuoti susilaikydamas dėl to įstatymo dėl dviejų aplinkybių.
Šias aplinkybes aš jums ir pasakysiu.
Pirmoji aplinkybė.
Jeigu jūs perskaitysite 4 straipsnį – „Neigiamą poveikį nepilnamečiams daranti informacija“, kuriame išvardinama ta informacija, iš 16 punktų 12 aš būčiau linkęs pritarti, bet 4 negaliu pritarti.
Štai, negalima vaikams sukelti baimės.
Na, nejaugi negalima sukelti baimės?
Pasakose, aš gerai iš vaikystės atsimenu, man kai kurios pasakos sukeldavo baimę.
Tai mes jau nebegalime?..
Juo labiau šešiolikmečiams?
Juk aštuoniolikmečiai… pagal įstatymą yra nepilnamečiai ir aštuoniolikmečiai, mes jiems baimės irgi negalime sukelti.
Negalima rodyti sąmoningo turto naikinimo, rašoma.
Tai mes negalėsime demonstruoti „Robino Hudo“ ar „Tado Blindos“?
Biblijos siužetai iškrinta, karai, mes negalime rodyti karų, nes ten yra sąmoningas turto naikinimas.
Negalima rodyti mirštančio ir mirusio.
Ką reikės daryti?..
Vaikas neturi žinoti mirties?
Kaip jam parodyti senelį, kuris prie mirties, ir taip toliau?
Negalima demonstruoti paranormalių reiškinių, sudarančių įspūdį, kad jie buvo tikri.
Ką mes darysime su Biblija?
Kristus iš apsėstųjų išvarė nelabąjį kiaulės pavidalu.
Negalima rodyti, nes tai iš tikro nei mokslinė tiesa, kas būtų ir leistina, nei meninė tiesa.
Tai paranormalūs reiškiniai.
Šventųjų gyvenimai – vien tik paranormalūs reiškiniai.
Kaip mes kalbėsime apie šventųjų gyvenimą?
Pagal šį įstatymą mes negalime kalbėti.
Dar daugiau.
Yra toks dalykas – amžių tarpsnių psichologija.
Tai ar nepilnamečiai nuo nulio metų arba nuo pirmosios savaitės iki aštuoniolikos metų yra tokios pat psichologijos ir tokie pat draudimai turi būti jiems?
Aš manau, kad trimečiam vaikui daug ko nepaaiškinsi ir nereikia rodyti bei aiškinti, ir nepageidautina.
Bet penkiolikmečiui jau daug ką reikėtų aiškinti: ir apie mirtį, ir apie gyvenimo trukmę, apie mokslui nepažįstamus dalykus, paranormalius reiškinius.
Mokslas visą laiką susidurdamas su pažinimo sfera susiduria su tuo, kad už jos yra paranormalūs reiškiniai, nesuprantami, nepaaiškinami, netelpantys į mokslo paradigmas.
Tai ar mes visa tai šveisime į šiukšlių dėžę ir apsaugosime vaikus nuo neva žalingos informacijos?
Pasakyta, paranormalūs reiškiniai yra moksliniai arba išeinantys už paradigmų.
Tai nuo ko mes saugosime?
Iš tikrųjų reikia saugoti nuo smurto, nuo kitų dalykų, kas ten įvardinama.
Ir vėl reikėtų surikiuoti pagal amžių tarpsnius.
Ką mes saugom, kokiais amžių tarpsniais?
Įstatymas turi gerų tendencijų, bet iš tikrųjų taisytinas.
Aš visiškai pripažįstu įstatymo intencijas, jos yra teisingos.
Bet pripažįstu ir kritikus, kurie sako, kad įstatymą reikia pataisyti.
Tai būkime sąžiningi ir pripažinkime, kad įstatymą pataisyti reikia.
Ir pataisę jį priimkime.
Tai kodėl mes dabar turime paleisti?
Aš girdėjau tokius argumentus iš gerbiamų žmonių, sako, priimkime, nes tai gyvybės ir mirties klausimas, o paskui taisysime.
Tai kiek tokių įstatymų yra prikurta?
Tokių leisgyvių, kurie neveikia.
Tai paleiskime gyvą, reikalingą įstatymą, kad mums patiems nebūtų gėda.
Dėkoju.
Diskutuoti numatytas laikas baigėsi.
Ir dabar iš karto pereiname prie priėmimo.
Keturi – už, keturi – prieš.
V. P. Andriukaitis.
Prašau.
Žodis jums – už. A. Šedžius – prieš.
Pirmininke, aš palaikau Prezidento veto, tai turbūt aš turėčiau būti prieš.
Kolegos, aš manau, kad ne vienas užsirašęs bus supainiojęs puses.
Tai dabar A. Šedžius.
Jūs už veto ar prieš?
Už veto.
Prašau. (Balsai salėje)
Ačiū, gerbiamasis Pirmininke.
Aš turbūt kaip ir daugelis sumaišiau.
Siūlyčiau pritarti Prezidento veto paprasčiausiai dėl vieno motyvo.
Čia yra išsakyta daug ir paskutinysis mūsų kolega, kuris kalbėjo, išsakė visiškai teisingas mintis.
Ir nereikia maišyti dviejų dalykų į krūvą – informacijos ir agitacijos.
Prisidengdami kilniais tikslais, bandydami apsaugoti vaikus, kaip 14 punkte yra nurodyta, nuo agitacijos, kartu suteikiam įstatymo galia galimybę… vaikus apsaugome ir nuo informacijos, kuri iš tikrųjų tiems vaikams yra reikalinga ir būtina.
Ar mes tikrai norime vaikus apsaugoti nuo informacijos, ar nuo agitacijos dėl tam tikrų santykių tarp vienos lyties atstovų?
Tai yra skirtingi dalykai.
Todėl tikrai neplakime jų į krūvą.
Aš siūlau palaikyti Prezidento veto, tobulinti įstatymą, atskirti tuos du dalykus ir prisidengiant kilniais tikslais nevykdyti piktų kėslų.
Dėkoju.
Seimo narė R. Baškienė.
Jūs užsirašėte už veto?
Taip, labai ačiū.
Iš tikrųjų skaitant Statutą, aš patikslinu, kodėl užsirašiau už, nes balsuosime, ar priimti visą įstatymą be pakeitimų.
Vadinasi, mano nuomonės išsakymas už įstatymo projektą būtų pagrįstas, nes remiuosi pagrindinio Švietimo, mokslo ir kultūros komiteto pozicija.
Iš tikrųjų jis nepritaria Prezidento veto labai pasvertai.
O komiteto pirmininkas V. Stundys, jeigu kas nors klausėte, o aš manau, klausėte, diskusijoje sudėjo pagrindinius akcentus ir abejonių jiems nekyla.
Aš taip pat norėčiau atkreipti dėmesį į Teisės ir teisėtvarkos komiteto išvadą, kuri taip pat nepritaria Prezidento veto ir įvertino teisiškai atitiktį teisės aktams.
Mielieji kolegos, pamąstykime labai pragmatiškai be emocijų.
Mes turime parengtą įstatymo projektą.
Jį, deja, Prezidentas vetavo, bet mes turime tam tikrą atskaitos tašką, nuo kurio galima teikti tam tikrus pasiūlymus.
Įsigaliojimas įvyks tik kovo 10 d.
Vadinasi, kai kuriuos niuansus, kurie galbūt (sakau, galbūt) duoda pagrindą abejoti, yra laiko dar pataisyti, bet mes turime pamatą.
O jeigu mes nepriimtume šio įstatymo projekto, pritartume Prezidento veto, mes vėl grįžtume prie nulinio varianto.
Todėl, įvertinus visą esamą situaciją ir labai blaiviai mąstant, prašau atmesti Prezidento veto ir priimti įstatymą be pakeitimų.
Jis labai reikalingas šiandien kaip pagrindas ateičiai.
Dėkoju.
Prieš užsirašęs A. Sysas.
Prašau.
Ačiū, Pirmininke.
Aš užsirašiau todėl, kad mūsų darbotvarkėje, išvadoje parašyta – nepritarti dekretui.
Aš jam nepritariu… pagrindinio komiteto išvadai, t. y. Švietimo, mokslo ir kultūros komiteto išvadai nepritarti dekretui.
Aš kaip tik pritariu Prezidento dekretui.
Man sukėlė nerimą tai, ką aš išgirdau iš Švietimo, mokslo ir kultūros komiteto išvados.
Vis dėlto komiteto pavadinimas yra Švietimo ir mokslo komitetas.
Na, dėl švietimo gal galėčiau dar sutikti, bet su mokslu tada čia nieko bendro neturi.
Netgi dešinės pusės atstovai aiškiai paneigė, kad yra dalykų, kurie mokslo nepaaiškinami.
Mes čia įstatymu norime įtvirtinti, kad… šiuo įstatymu mes suskirstome viską: kas yra moksliška, kas yra nemoksliška, ir taip mes apsaugosime mūsų augančią kartą.
Gerbiamieji, aš norėčiau jūsų paklausti, ar jūsų vaikai daug žiūri televizorių?
Jie daugiau sėdi prie interneto.
Ir kaip šitas įstatymas veiks internetą?
Niekaip.
Tai yra erdvė, nuo kurios negalime apsaugoti.
Mes turbūt daugiau dėmesio turėtume skirti šiai sričiai, nes kas yra rodoma mūsų televizijos, na, tai tokį popsą, kurį rodo komercinės televizijos, vargu ar auganti karta žiūri.
Todėl nesismulkindamas ir nekartodamas to, ką sakė kiti kolegos, paprasčiausiai pritariu Prezidento dekretui ir siūlau nepritarti pagrindinio komiteto išvadai.
Dėkoju.
S. Pečeliūnas.
Prašau.
Ačiū.
Mielieji kolegos, daug čia visko prišnekėjote, bet kur yra esmė.
Kas atsitiktų, jeigu pritartume Prezidento veto?
Būtų visuomenei duota žinia, kad aukščiausiajai valstybės institucijai nepilnamečių apsaugos nuo neigiamo viešosios informacijos poveikio klausimas neegzistuoja ir viskas yra gerai.
Puikiai suprantame, kad taip nėra.
Todėl rengėme įstatymą ir jį rašėme.
Ką pasiūlė Prezidentas?
Pasakė, kai kurios sąvokos gali būti aiškinamos kaip nors kitaip.
Skaitau Konstituciją ir mūsų Statutą.
Jeigu kas nors Prezidentui buvo neaišku, turėjo pasiūlyti – šitą sąvoka prašom suformuluoti šitaip.
Bet, pasirodo, kritikuoja, bet ir patys nežino, kaip reikia parašyti.
Tai labai gera pozicija, nepralošianti pozicija.
Blogai, bet nežinau, kaip yra gerai.
R. Baškienė teisingai sakė, įsigalios kovo mėnesį, laiko yra beveik metai.
Priimkime įstatymą, girdėjome visas diskusijas.
Jeigu rasis tokių protingų išminčių, kurie sugebės tas sąvokas suformuluoti tiksliau, formuluokite, išgirsime, priimsime, pataisysime.
Jeigu nebūsite pajėgūs, neaušinkite burnos, nes burnos aušinimas reiškia, kad su šituo klausimu Lietuvoje yra lyg ir viskas gerai.
Bet juk patys žinote, kad taip tikrai nėra.
Siūlau priimti įstatymą be pataisų šiandien, o iki kovo mėnesio, jeigu pasiūlysite ką taisyti, pataisysime.
Ačiū.
Dėkoju.
E. Klumbys.
Prašau.
Aš esu už tai, kad priimtume įstatymą be pataisų.
Esu prieš Prezidento veto.
Aš užsirašiau kaip prieš Prezidento veto.
Manau, kad dar telpu į kvotą.
Gerbiamieji kolegos, iš tikrųjų mes turime pradėti nuo esminių dalykų, nuo Konstitucijos.
Konstitucijoje labai yra aiškiai pasakyta, kad šeima yra visuomenės ir valstybės pagrindas ir kad valstybė saugo ir globoja šeimą.
Dabar labai paprastas klausimas.
Ar šitas įstatymas saugo ir globoja šeimą?
Įstatymą priima Seimas kaip Tautos atstovybė.
Aš manau, kad šita įstatymo formuluotė būtent yra sauganti šeimą, sauganti valstybės pagrindą.
O tai, kas yra kalbama apie homoseksualaus gyvenimo propagandą, kuri šituo įstatymu nepilnamečiams būtų draudžiama, tai iš tikrųjų draudžiama ardyti valstybės pagrindą.
Kiekviena valstybė savaip supranta savo tautos ir savo piliečių gyvenimą.
Ne viskas yra priimtina mums, lietuviams, tai, kas yra priimtina prancūzams, olandams, o kitas dalykas – arabams ar žydams.
Mes turime aiškiai nustatyti savo elgesį ir nustatyti tą elgesį visai tautai.
Ir jeigu mes norime…
Kolega, laikas.
(Baigiu.) …iš tikrųjų saugoti šeimą, mes turime priimti šitą įstatymą be pataisų.
Dėkoju.
Dabar tikiuosi, kad V. P. Andriukaitis išsakys nuomonę už.
Prašau, žodis jums.
Gerbiamieji kolegos, dar kartą noriu atkreipti dėmesį, Prezidento veto yra tikrai motyvuotas, atsižvelgiant į Lietuvos Respublikos Konstitucijos reikalavimus.
Tie kolegos, kurie teigia, kad iki kovo 1 d. galima ten dar pataisyti, jie išties patys sutinka, kad Prezidento veto yra motyvuotas.
Aš žvelgiu į S. Pečeliūną.
Kaip yra paprasčiau?
Ar laikyti įstatymą nepriimtu ir parengti naują redakciją žinant, kad galioja senas įstatymas?
Nėra skylės, kolega, įstatymų leidybos.
2005 m. įstatymas yra priimtas.
Aš nežinau, ar 2005 m., ar kelintais įstatymas yra priimtas.
Čia dabar pateikta nauja versija.
Ano įstatymo niekas dar neatšaukė.
Tobulinkime.
Dabar Prezidentas mato problemą, Prezidento teisininkai mato problemą, daugelis teisininkų mato problemą, o čia užsispyrę sakome, žaidžiame grynai pigų politikavimą.
Todėl aš manau, kad reikėtų taisyti iš esmės šį įstatymą, ir palaikau Prezidento veto.
Dėkoju.
Seimo narys K. Uoka ir po to V. Mazuronis.
Prašau.
Gerbiamieji kolegos, mes čia prisiklausėme visokių gąsdinimų, kaip bus baisu, kad bus negalima skaityti Biblijos, rodyti lietuviškų pasakų.
Tai yra tiesiog tikslingas utriravimas.
Vienas toks utriravimo pavyzdys buvo pernai metais, kai kovojome su alkoholio reklama dienos metu televizijoje, mums aiškino, kad nebus galima transliuoti sporto varžybų.
Dabar šitas klausimas yra pasibaigęs, nusistovėjo reali praktika, sporto varžybos rodomos, alkoholio reklamos dienos metu nėra, alkoholio pardavimas tikrai smuko keliolika procentų Lietuvoje.
Tai lygiai taip pat ir šitas įstatymas viską sutvarkys.
Iki šiol valstybė nieko nedarė žiniasklaidos, ekrano valymo srityje.
Išauginome ištisą kartą žmonių, kurie jau suglumę moraliai, kriterijus susiranda tik realiame gyvenime, jau jie patys turi vaikų ir dabar patys vargsta su savo vaikų auklėjimu, nes iš ekrano tebesilieja visokios moralinės bjaurybės.
Priėmę šitą įstatymą, mes pasakysime, valstybė nori kriterijų, ir pradės formuotis reali teisminė ir visokia kitokia poįstatyminė praktika.
Tikrai šita sritis susitvarkys.
Aš esu už šitą įstatymą, siūlau atmesti Prezidento veto ir palikti įstatymą galioti tokį, koks jis yra.
Ir Seimo narys V. Mazuronis.
Prašau.
Labai ačiū, gerbiamasis Pirmininke.
Mielieji kolegos, aš kreipiuosi į kolegas A. Šedžių, K. Masiulį, V. P. Andriukaitį ir visus kitus, neapsimeskime, kad mes nesuprantame, kas čia vyksta ir apie ką čia yra kalbama.
Niekas nekalba tame įstatyme apie jokius draudimus, apie jokius diskusijų nebuvimus, taip pat tarp religijų ir visų kitų dalykų.
Kalbama apie labai paprastą atsakymą į klausimą, ar mes norime, kad tarp mūsų vaikų, nepilnamečių vaikų būtų propaguojamas, noriu pabrėžti tą žodį, propaguojamas, kitaip sakant, būtų agituojama, homoseksualus, biseksualus ir poligaminis gyvenimo būdas.
Štai kokį klausimą mes šiandien nagrinėjame.
Nereikia prisidenginėti vienais požiūriais, Konstitucija ar kitais dalykais.
Jeigu jūs, gerbiamasis Andriau Šedžiau norite, kad jūsų vaikai būtų agituojami už homoseksualų gyvenimo būdą iki tada, kai jie taps suaugę, balsuokite taip, kaip siūlo Prezidentas, ir atmeskite veto.
Jeigu nenorite ir kas nenori, visus kviečiu priimti įstatymą tokį, koks jis priimtas, padaryti gerą žingsnį mūsų valstybėje ir mūsų vaikams.
Dėkoju.
A. Šedžius dėl vedimo tvarkos.
Prašau.
Iš tiesų, aš tik noriu kai kuriems kolegoms pasakyti, kad yra kažkokių techninių sutrikimų, kad neišgirsta to, ką aš sakau.
Aš dar kartą noriu pabrėžti, kad esu prieš bet kokią agitaciją, bet taip pat esu prieš…
Kolega, šitą nuomonę jūs jau išsakėte, tai kalba ne dėl vedimo tvarkos.
Aš nutraukiu, diskusijos baigtos.
Gerbiamieji kolegos, pagal Statuto 167 straipsnio „Grąžinto įstatymo priėmimas“ 1 punktą grąžinto įstatymo priėmimo metu pirmiausia balsuojama, ar priimti visą įstatymą be pakeitimų.
Turi būti ne mažiau negu 71 balsas už tai, kad tai būtų patvirtinta.
Gerbiamieji kolegos, aš kviečiu visus į salę ir teikiu Seimui balsuoti.
Kas už tai, kad Nepilnamečių apsaugos nuo neigiamo viešosios informacijos poveikio įstatymo pakeitimo įstatymas būtų priimtas visas be pakeitimų, prašom balsuoti.
Kas už, balsuoja už, kas turi kitą nuomonę, balsuoja kitaip.
Balsavo 118.
Už – 87, prieš – 6, susilaikė 25. (Plojimai) Nepilnamečių apsaugos nuo neigiamo viešosios informacijos poveikio įstatymo pakeitimo įstatymas priimtas.
Darbotvarkės 2-3 klausimas – Nepilnamečių apsaugos nuo neigiamo viešosios informacijos poveikio įstatymo daugelio straipsnių pakeitimo ir papildymo įstatymo projektas.
Pranešėjai… 
Pirmasis – V. Stundys, Švietimo, mokslo komiteto pirmininkas.
Taip, dėkoju.
Švietimo, mokslo ir kultūros komitetas bendru sutarimu iš esmės pritarė ir siūlo Seimui svarstyti patobulintą Nepilnamečių apsaugos nuo neigiamo viešosios informacijos poveikio įstatymo 1, 2, 3, 4, 5, 7, 9 straipsnių pakeitimo įstatymo projektą ir siūlo papildomą punktą, papildomą straipsnį, papildantį 4 straipsnio 3 dalį, laikant ją 4, ją pakeisti ir išdėstyti turinį taip: „Draudžiama skleisti informaciją, atitinkančią šio straipsnio 2 dalies 12 punktą, ir kitais įstatymais uždraustą viešąją, ypač pornografinio turinio, informaciją, taip pat nepilnamečių seksualinę prievartą ir išnaudojimą skatinančią ir/ar savitikslį smurtą pateikiančią informaciją.“
Sprendimas, dar kartą kartoju, priimtas bendru sutarimu.
Dėkoju.
Kviečiu E. Klumbį – Informacinės visuomenės plėtros komiteto atstovą.
Gerbiamasis posėdžio pirmininke, gerbiamieji kolegos, komitetas bendru sutarimu pritarė patobulintam įstatymo variantui.
Dėkoju.
Kviečiu M. Zasčiurinską – Socialinių reikalų ir darbo komiteto atstovą.
Gerbiamieji kolegos, Socialinių reikalų ir darbo komitetas, kaip papildomas komitetas, apsvarstė šį įstatymo projektą, jo pataisas, taip pat ir įvairius pasiūlymus.
Iš dalies pritarė Seimo narių M. Adomėno, V. Stundžio, V. Abramikienės pasiūlymui, Seimo nario Č. V.
Stankevičiaus pasiūlymui, nepritarė kolegos S. Stomos pasiūlymui, iš dalies pritarė Seimo nario E. Klumbio, M. A. Pavilionienės pasiūlymams, daug diskusijų sukėlė G. Songailos pasiūlymas, kuriuo jis siūlė įstatymo projekte palikti žodžius „kuriuo skatinami homoseksualūs, biseksualūs ir poligaminiai santykiai“.
Dėl šio pasiūlymo buvo nuspręsta pasiūlyti pagrindiniam komitetui apsispręsti.
Taigi aktyvumas buvo didelis.
Komitetas iš esmės pritarė pateiktam įstatymo projektui, taip pat kartu pateikė ir savo pasiūlymą – papildyti 14 punktą ir jį išdėstyti taip: „kuria niekinamos šeimos vertybės, skatinama kitokia, negu Lietuvos Respublikos Konstitucijoje ir Lietuvos Respublikos civiliniame kodekse įtvirtinta santuokos ir šeimos kūrimo samprata.“
Pažymėtina, kad pagrindinis komitetas priėmė šį siūlymą.
Balsavimo rezultatai: 5 – už, 3 susilaikė.
Dėkui.
Dėkoju pranešėjui.
Č. V. Stankevičius pristatys Teisės ir teisėtvarkos komiteto išvadą.
Teisės ir teisėtvarkos komitetas bendru sutarimu priėmė tokį sprendimą: siūlyti pagrindiniam komitetui Lietuvos Respublikos nepilnamečių apsaugos nuo neigiamo viešosios informacijos poveikio įstatymo 1, 2, 3, 4, 5, 7, 9 straipsnių pakeitimo įstatymo projektą tobulinti pagal tuos Seimo narių M. Adomėno, V. Stundžio, V. Aleknaitės-Abramikienės, Č. V.
Stankevičiaus, S. Stomos, E. Klumbio, vaiko teisių apsaugos kontrolieriaus bei Seimo kanceliarijos Teisės departamento pasiūlymus, kuriems komitetas pritarė.
Dėkoju pranešėjui.
Žmogaus teisių komiteto poziciją išsakys komiteto pirmininkas A. Lydeka.
Ačiū, pirmininke.
Gerbiamieji kolegos Seimo nariai, Žmogaus teisių komitetas labai atidžiai išnagrinėjo šį įstatymo projektą ir priėmė tokį sprendimą.
Iš esmės pritarti pateiktam įstatymo projektui, taip pat siūlyti pagrindiniam komitetui patobulinti įstatymo projektą atsižvelgiant į Teisės departamento pastabas ir Seimo narių pasiūlymus, kuriems komitetas pritarė.
Šis sprendimas priimtas bendru sutarimu.
Ačiū.
Dėkoju pranešėjui.
Diskusijoje užsirašę dalyvauti trylika Seimo narių.
Pirmasis – A. Šedžius.
Nėra. A. Dumbrava.
Jūs frakcijos vardu?
(Balsai salėje) Ne.
Tada… 
Gerbiamieji kolegos, galbūt netrukdykim kolegai kalbėti, nes šiuo atveju nėra ypatingos reikšmės, ar užsirašęs frakcijos vardu, ar ne, visi turės galimybę kalbėti.
Tačiau po to, aš atkreipiu V. P. Andriukaičio dėmesį, tikrai atsižvelgsiu į užsirašiusiųjų poziciją.
Dėkoju, posėdžio pirmininke.
Gerbiamieji kolegos Seimo nariai, tikrai turbūt kiekvienas suprantame, kad šis įstatymas mums visiems yra labai reikalingas, tuo labiau po Prezidentės grąžinimo jį svarstyti į Seimą.
Taigi tie pasiūlymai, kurie buvo teikti Seimo narių ir frakcijų, aš manau, jie buvo teisingi ir turėjo būti priimti.
Tačiau buvo ir mano pasiūlymas, labai panašus kaip ir kolegos G. Songailos, kad vis dėlto liktų nuostata, apie kurią mes kalbėjome svarstydami pirmą kartą šį įstatymą, būtent dėl… darančią žalą nepilnamečių viešai nuomonei, homoseksualių santykių, poligaminių ir biseksualių santykių propagavimas.
Socialinių reikalų ir darbo komiteto pasiūlytas pasiūlymas, kur įrašyta, kad skatinama nepilnamečių seksualinė prievarta ir išnaudojimas, nepilnamečių lytiniai santykiai, taip pat niekinamos šeimos vertybės, skatinama kitokia, nei Lietuvos Respublikos Konstitucijos ir Lietuvos Respublikos civilinio kodekso įtvirtinta santuokos sudarymo ir šeimos kūrimo samprata, yra teisingas, tačiau aš manau, kad tai nėra išsamus dalykas, nes vis tiek mes susiduriame su nepilnamečiais ir galbūt šiuo etapu per anksti kalbėti apie šeimos sampratą ir apie santuokos sampratą.
Manau, kad vaikščiojimas arba ankščiau bandymas vaikščioti į darželius ir skatinti tuos homoseksualius santykius, sakyti, kaip gera gyventi princui su princu, yra dorovinis ir dvasinis mūsų nepilnamečio asmens smukdymas ir visoks žeminimas.
Todėl, manyčiau, mums reikia labai drąsiai pasakyti, labai aiškiai pasakyti, kad tokie propagavimai, tokie principai daro nepilnamečiams didžiulę žalą.
Galų gale ką norėčiau pasakyti gerbiamiesiems krikščionims demokratams.
Daug metų prieš Seimo rinkimus mes turime labai gerą praktiką, mes galime dėl jos diskutuoti ar nediskutuoti, ar ją atmesti, tačiau prieš kiekvienus Seimo rinkimus, kiek atsimenu, mes susirenkam pas aukštus mūsų Bažnyčios hierarchus ir kalbamės apie savo politiką, koks mūsų požiūris į dorovę mūsų jaunimo atžvilgiu, ko mes siekiame ir ką norime padaryti.
Ko gero, kiekvienas iš mūsų, kiekvienas iš partijos vadų sakom, kad mes sieksim, kad mūsų jaunimas augtų dorovingoje aplinkoje, kad jis suprastų prigimtines vyro ir moters teises, vyro teisę būti tėvu, moters teisę būti mama.
Dėl to, atrodo, mūsų jokių skirtumų nėra.
Bet kai mums reikia praktikoje patvirtinti tas savo nuostatas priimant sprendimus, tuomet mes truputį pradedam bijoti, pradedam keisti savo pozicijas ir daromės diplomatiškesni, nepasakome tiesiai, ko mes norime ir ko mes siekiame.
Todėl aš manau, kad mes, būdami krikščionys ir katalikai, ne tik turime deklaruoti, kad mes tokie esame, bet ir liudyti tai kasdieniame savo gyvenime.
Ačiū.
Kviečiu K. Daukšį.
Atsiprašau, kitą frakcijos narį M. Zasčiurinską.
O tie, kurie norėtų frakcijos vardu gauti pirmenybę, noriu pacituoti Statuto 105 straipsnio 2 dalį, kad diskusijoje žodis kalbėtojams suteikiamas pagal užsirašymo eilę, jeigu posėdžio pirmininkas nenusprendžia kitaip.
Taigi tikiuosi, kad frakcijos vardu užsirašę sulauks savo eilės.
Gerbiamieji kolegos, pabandysiu išdėstyti savo požiūrį, kurį susiformulavau bendraudamas su daugeliu žmonių įvairiuose susitikimuose.
Pirmiausia norėčiau pabrėžti, nes prašė, kad aš taip pasakyčiau čia, šioje salėje, žmonės susitikimuose.
Lietuva yra nepriklausoma valstybė, jinai turi savo seną istoriją, garbingą istoriją, savo papročius.
Mūsų valstybės istorijos sūkuriuose, kryžkelėse buvo visokių situacijų, tačiau finale jinai išliko.
Vadinasi, mūsų papročiai, mūsų požiūriai į vieną ar kitą visuomenėje daugiau ar mažiau esantį reiškinį pasiteisino.
Tokia mano bazinė nuostata ir dėl šių įstatymo pataisų.
Pateiktos įstatymo pataisos.
Dauguma jų, mano akimis žiūrint, yra smulkios, neprincipinės ir joms galima pritarti, nes jos labiau konkretizuoja, patikslina, išryškina kai kuriuos niuansus, tačiau kai kurios pataisos kelia arba gali kelti įvairių klausimų.
Vienas iš jų, ar mes sąmoningai bandome įrašyti tokius teiginius, aiškinimus, interpretacijas, kad ateityje, kai iškils problema, tie žmonės, kurie sukėlė problemą, galėtų aiškinti, kad jie nesuprato, advokatai galėtų aiškinti, kad čia nekonkrečiai parašyta ir taip toliau, ir taip toliau.
Tokios abejonės yra rimtos.
Įvesta nauja sąvoka, kas yra skatinimas.
Apie tai aš smulkiau nekalbėsiu, nes pateikiau savo pasiūlymą, tenai detalizuosiu.
Iš principo tai pozityviai aš įvertinu, tačiau žiūrėkite, yra 3 straipsnio pakeitimas.
Aiškiai parašyta, buvo parašyta, dabar yra parašyta: pagrindiniai nepilnamečių apsaugos nuo neigiamos viešosios informacijos poveikio principai.
Lyg ir aišku, ne, šis straipsnis kažkam netiko.
Įrašė kitą.
Įvedė naują sąvoką – „Pagrindiniai nepilnamečių interesai“.
Tai dabar pradėkim ginčytis, kokie nepilnamečių interesai?
Buvo aišku, įrašom neaiškią sąvoką „interesai“.
Kitas, į kurį norėčiau atkreipti dėmesį, tai yra 4 straipsnio pakeitimas ir papildymas.
Prieš tai mūsų įstatyme įrašytas padorumo principas.
Kažkam atrodo, kad padorumo principo įstatyme neturi būti.
Tai ar nuo to pasikeičia mūsų padorumas, ar mes leidžiam elgtis nepadoriai?
Kam dėl tokių smulkmenų daryti tokius pakeitimus?
Toliau.
Yra įstatyme aiški sąvoka: „kai rodomas sąmoningas turto gadinimas ar naikinimas“.
Lyg ir aišku visiems, kaip rodomas, nes pats rodymas be jokio skatinimo gali veikti negatyviai ir nukreipti neigiama linkme tą vaiką.
Keičiama į „skatinama“.
„Kai skatinamas turto naikinimas ir gadinimas.“
Vadinasi, dabar ginčykimės, ar rodymas skatino, ar rodymas neskatino.
Tas pats yra dėl stambiu planu rodymo, žudymo ir panašiai.
Lyg aišku, kad bet kuris toks rodymas nepilnamečiams skatina, yra 1982 m. amerikiečių Aukščiausiojo Teismo išaiškinimai, literatūroje tai aprašyta, bet koks rodymas skatina nepilnamečius.
Įstatyme yra aiškiai parašyta, kad negalima rodyti.
Mūsų įrašoma pataisa „stambiu planu“, ir vėl ginčykimės, ką reiškia stambus planas, ką reiškia nestambus planas.
Aišku, vadinamasis pagrindinis yra 14 punktas, dėl ko visos to įstatymo pataisos yra įvelkamos į tokius žodžius.
Pritariu mūsų kolegų Algimanto ir Gintaro pasiūlymams, kad reikia aiškiai, paprastai parašyti, kaip dabar yra įstatyme, kad draudžiama neigiamą poveikį… kuria propaguojami homoseksualūs, biseksualūs ir poligaminiai santykiai.
Dabar bandoma keisti: „skatinama nepilnamečių seksualinė prievarta ir išnaudojimas, nepilnamečių lytiniai santykiai.“
Tai yra du visiškai skirtingi dalykai.
Išbraukus šiuos žodžius išeina, kad mes skatiname šiuos santykius.
Ačiū už dėmesį.
Kviečiu K. Daukšį.
Dėl vedimo tvarkos per šoninį mikrofoną.
Prašom.
Gerbiamasis posėdžio pirmininke, aš noriu atkreipti jūsų dėmesį, kad kompiuteryje yra tokia programa, kad kai yra užsirašoma frakcijos vardu, iš karto yra rašoma į galą.
Ne pagal eilę, kada yra užsirašoma, bet užrašoma į galą.
Tos eilės tvarkos pagal laiką nėra.
Kita vertus, aš manyčiau, vis dėlto kalba frakcijos vardu yra svarbesnė ir jai turėtų būti teikiama pirmenybė.
A. Salamakinas.
Ačiū, gerbiamasis pirmininke.
Suabejočiau jūsų šia nuostata, kad kalbama eilės tvarka pagal Statuto 105 straipsnį.
Šiuo atveju mes turime vadovautis Statuto 157 straipsniu, tai yra įstatymo projekto svarstymo Seime procedūra.
5 nuostata kaip tik sako, kas gauna eiliškumą kalbėti svarstymo metu, tai yra Vyriausybė, komitetai, frakcijos ir paskiri Seimo nariai.
Eiliškumas yra numatytas, manyčiau, kad jūs pirmiausia turėtumėte suteikti žodį frakcijų vardu.
Gerbiamasis Algimantai Salamakinai, ten yra specialioji norma, o čia yra bendroji.
151 straipsnis…
105 straipsnyje yra bendroji norma, tačiau, kolegos, nelaužykime iečių, aš tikrai galiu suteikti, šiuo atveju visi norintieji, visi užsirašę gaus žodį.
Kitiems būna net smagiau frakcijos vardu apibendrinti diskusiją.
Jeigu jūs pageidaujate, tikrai dėl to iečių nelaužysime.
Ir dabar, kadangi jau buvo įvardyta pavardė kito kalbančiojo K. Daukšio, tai aš nenorėčiau atšaukti.
Ar K. Daukšys buvo užsirašęs?
Ne, jo nėra.
Kviečiu frakcijos vardu M. A. Pavilionienę.
Dėkoju, pirmininke, už pagarbą frakcijai.
Gerbiamieji kolegos, nepilnamečius reikia saugoti nuo neigiamos viešosios informacijos.
Tačiau saugoti išmintingai, suteikiant jiems mokslo žinių, kurios padėtų nepilnamečiams savarankiškai orientuotis realiame pasaulyje ir padėtų išvengti neigiamų įtakų.
Siekiant Nepilnamečių apsaugos įstatymą paversti konservatoriškosios ideologijos instrumentu, vėl įterpti į įstatymą žmogaus teises pažeidžiančias nuostatas, dogmatišką pasaulio matymą, Lietuvos nepilnamečių nuo gyvenimo įvairovės ir tikrovės neapsaugosime.
Lietuvoje auga skirtingų tautybių, skirtingų tikėjimų, skirtingų lytinių tapatybių, skirtingo mentaliteto nepilnamečiai.
Valstybės institucijos šias skirtybes turi gerbti, nes Lietuvos Respublikos Konstitucijos 29 straipsnis teigia, jog valstybės institucijoms visi asmenys lygūs.
Todėl Seime formuojami ir priimami įstatymai neturi būti diskriminuojančio pobūdžio.
Taip pat įstatymai neturi ginti tamsuoliškumo ir prietarų.
Nepilnamečiai nėra suaugusiųjų, tuo labiau politikų nuosavybė.
Tai yra augančios asmenybės, kurių politikai neturėtų laikyti infantilais.
Seimo nariai turėtų gerbti vaiko teises, nes Vaiko teisių apsaugos įstatymo 4 straipsnyje pasakyta: visur ir visada pirmiausia turi būti atsižvelgiama į teisėtus vaiko interesus.
Vienas esminių vaiko interesų – teisė žinoti.
Vaiko teisių apsaugos įstatymo 34 straipsnyje pabrėžiama: „Vaikas turi teisę į mokslą, kuris ugdytų jo bendrą kultūrinį išprusimą, intelektą, sugebėjimus, pažiūras, dorovinę bei socialinę atsakomybę, sudarytų sąlygas asmenybei vystytis.“
Ar, tarsi saugant nepilnametį nuo neigiamos įtakos, kai kuriomis Nepilnamečių apsaugos įstatymo nuostatomis ribojant nepilnamečių žinojimą, Seimo nariai tikisi išugdyti visavertę vaiko asmenybę?
Pažvelkime į Seimo narių naujai pasiūlytas įstatymo pataisas.
Šiomis pataisomis Nepilnamečių apsaugos įstatyme konservatoriškai mąstantys Seimo nariai nepilnamečiams ir žiniasklaidai nori įkalti supratimą, kad galvojimas apie santuoką ir šeimą kitaip, nei teigia Lietuvos Respublikos Konstitucija ar Civilinis kodeksas, yra nepilnamečiams neigiama įtaka.
Kiekvienas mąstantis Lietuvos žmogus, manau, pritaria Lietuvos Konstitucijos idėjai, 38 straipsniui, kad „Šeima yra visuomenės ir valstybės pagrindas.“
Tačiau joks įstatymas negali pažeisti pagrindinių žmogaus teisių, – teisės į privatų šeimos gyvenimą.
Todėl šiuolaikinei visuomenei įstatymu nurodyti, kaip žmonės turi kurti šeimą ir kokios turi būti šeimos formos, yra žmogaus teisių pažeidimas.
Būtent todėl įstatyme negali likti abstrakčios šeimos vertybių sąvokos, nes šeimos vertybės neplaukioja ore kaip žavūs debesėliai.
Jų neįmanoma reglamentuoti įstatymu, nes šeimą kiekvienas supranta savaip – ir našlaitis, ir alkoholikas, ir narkomanas, ir Konservatorių partijos narys.
Šeimos vertybės yra subjektyvus dalykas, kurias formuoja švietimas, tikėjimas, todėl siūlau nepriimti prievartinio šeimos vertybių apibrėžimo, o pritarti mano siūlymui, mano formuluotei, kuri skamba taip: „Negalima žeminti asmens pagarbaus požiūrio į šeimą.“
Nepilnamečių apsaugos įstatymas turi ir kitų idėjinių netobulumų.
Sustosiu prie dviejų abstraktybių, kurių įstatyme neturėtų likti: hipnozės ir paranormalių reiškinių.
Jei paliksime šias sąvokas įstatyme, nusileisime iki masinės kultūros lygmens, minioje sklandančių prietarų ir mitų.
Įstatyme egzistuojančios hipnozės ir paranormalių reiškinių sampratos neatitinka oficialaus mokslo pozicijų.
Absurdiška šias sampratas reglamentuoti Nepilnamečių apsaugos įstatymu, nes sunku įsivaizduoti, kaip įstatymo vykdytojai įrodys šių reiškinių neigiamą įtaką nepilnamečiams.
Hipnozė yra pripažintas psichoterapijos metodas, kurį pasitelkia gydymo tikslams profesionalai ar teisėtvarkos tyrėjai nusikaltimui išaiškinti.
Hipnozė duoda rezultatų tik tuomet, kai žmogus laisva valia sutinka dalyvauti hipnozės seanse, nes prieš žmogaus valią užhipnotizuoti individo neįmanoma.
Be to, suaugusieji labiau nei vaikai pasiduoda hipnozei.
Vadinasi, šio mokslinio psichoterapinio metodo Nepilnamečių įstatyme neturėtų būti, o Seimas neturėtų pritarti šarlataniškiems hipnozės mitams.
Paranormalūs reiškiniai – tai reiškiniai, kuriems stinga mokslinio paaiškinimo.
Šiems reiškiniams priskiriama telepatija, telekinezė, haliucinaciniai pasakojimai apie ateivių žemės žmonių grobimus ir reinkarnacijos atvejai, ir bendravimas su dvasiomis, kurios liaudyje vadinamos vaiduokliais.
Žmogaus galios iki šiol nėra ištirtos, žmogaus pažinimas iki šiol yra ribotas.
Todėl ribotą žinojimą žmogus užpildo fantastiniais vaizdiniais.
Tačiau pasaulinė mokslinės fantastikos klasika įrodė, kad fantastiškiausios idėjos gali virsti mokslo faktais.
Įstatymu drausti tai, kas nepažinu, yra absurdiška.
Ekonominės krizės metu nejuokinkime mūsų visuomenės žmogaus fantazijų svarstymu Seime ir išbraukime iš įstatymo paranormalius reiškinius bei siūlomas pataisas.
Ir baigdama pabrėžiu: Nepilnamečių apsaugos įstatymo pataisų svarstymas ir priėmimas dar kartą Lietuvos visuomenei atskleis, kaip mąsto Seimo nariai, ar jie gyvena tamsuoliškais prietarais, ar gerbia vaiko teisę žinoti ir nepilnamečio, kaip bręstančios asmenybės, teisę laisvai mąstyti ir pačiam formuoti savo gyvenimo vertybes.
Gerbiamoji kolege, laikas.
Frakcijos vardu kviečiu pritarti Prezidentės darbo grupės parengtam projektui bei mokslo ir proto argumentams.
Ačiū, kad leidote pabaigti.
Dėkoju.
Toliau frakcijos vardu pasisako V. Stundys.
Dėkui.
Taigi vėl svarstom įstatymo projektą, kuris viešojoje erdvėje sulaukė daug diskusijų, daug komentarų.
Ir vėl kaip anuo kartu komentaruose ir diskusijose dėl šio įstatymo pamirštama, kad šio įstatymo projekto teisinio reglamentavimo imtis yra tik viešoji informacija ir niekas daugiau, jokios šeimos peripetijos, ugdymas, mokslas, privatus gyvenimas ar stebuklinės pasakos, kaip pasigirsta aiškinimuose.
Nepaisoma diskusijose, kad apibrėžiami kriterijai ir nustatomos procedūros taikomos tik viešajai informacijai, kuri gali būti prieinama nepilnamečiams, nutylima, kad kriterijai taikomi tik tokiai informacijai, kuri agresyvi vaiko atžvilgiu, t. y. gali paveikti jo psichofizinį ir dorovinį vystymąsi.
Kartais kai kieno diskusija vyksta paties su savimi, su savo menamais baubais ar savo įsivaizdavimais, o ne su pateiktu įstatymo projektu.
Priminčiau, kad Konstitucijos 25 straipsnis, jo 2 dalis įtvirtina laisvę reikšti įsitikinimus, teisę skleisti informaciją, nustatoma, kad negali būti ribojama kitaip, kaip tik įstatymu, jeigu būtina apsaugoti žmogaus sveikatą, garbę ir orumą, privatų gyvenimą, dorovę ar ginti konstitucinę santvarką.
Taigi viešojoje erdvėje, teisės aktuose ir jų taikymo praktikoje iš tikrųjų reikia rasti būdą suderinti, rasti balansą tarp laisvės skleisti informaciją ir tam tikrų moralinių imperatyvų naudojant subalansuotą teisinį mechanizmą.
Konstitucinis Teismas yra ne kartą aiškinęs, o 2006 m. gruodžio 21 d. savo nutarime aiškiai pasakęs, kad iš Konstitucijos kyla reikalavimai, kurių privalu paisyti ribojant konstitucinę informacijos laisvę, t. y. ribojimai turi būti būtini demokratinei visuomenei siekiant apsaugoti kitų asmenų teises ir laisves bei Konstitucijoje įtvirtintas vertybes ir konstituciškai svarbius tikslus.
Šiuo įstatymo projektu ir siekiama tokių tikslų.
Prezidentės sudarytos darbo grupės teikiamos šio įstatymo pataisos iš tikrųjų tikslina Nepilnamečių apsaugos nuo neigiamo viešosios informacijos poveikio teisinio reglamentavimo kai kuriuos aspektus, t. y. konkretizuoja kai kurias įstatymo sąvokas ir principus, paryškina kriterijų aiškumą, siūlo naują sąvoką „skatinimas“ ir per šią sąvoką yra koreguojami atskirų kriterijų taikymo dalykai.
Patikslintos žurnalistų etikos inspektoriaus funkcijos ir priedermės, ypač pabrėžiant jo konsultacinę ir analitinę veiklą, aiškiau apibrėžtos šio įstatymo taikymo išimtys.
Atkreipčiau dėmesį, kad toks teisinis reglamentavimas, kai išskiriami skirtingos informacijos, darančios neigiamą poveikį nepilnamečių psichofiziniam, doroviniam vystymuisi, lygmenys, yra naudojamas ir kitose Europos Sąjungos valstybėse.
Antra vertus, šio įstatymo pataisos yra parengtos ir diskusijose yra įvertintos tų institucijų, kurios užtikrina šio įstatymo įgyvendinimą, ir įvertinta teismų praktika.
Iš esmės įstatymas lygina tas teisines spragas, kurios yra šiuo metu galiojančiame įstatyme.
Nepilnamečių apsaugos nuo neigiamo viešosios informacijos poveikio įstatymą ypač energingai kritikuoja kai kurios interesų grupės inkriminuodamos, kad neva dėl minėto įstatymo žmonės gali būti neleistinai diskriminuojami lytinės orientacijos pagrindu, kad yra ribojama jų saviraiškos laisvė, galimybė mokyklose neleisti naudotis kokia nors svarbia informacija.
Tenorėčiau atkreipti dėmesį, kad diskriminacijos, jeigu ją suvoktume kaip tam tikrų skirtumų, išimčių ar apribojimų darymą seksualinės orientacijos aspektu, įstatyme nėra.
Priešingai – įstatyme pateikti kriterijai draudžia bet kokią seksualinę propagandą nepilnamečiams kaip darančią neigiamą poveikį jų vystymuisi.
Įstatymas apskritai įtvirtina toleranciją, nes neigiamą poveikį galinčiai daryti informacijai priskiriama ir ta, kuria iš žmogaus tyčiojamasi dėl tautybės, rasės, lyties, kilmės, neįgalumo, seksualinės orientacijos, socialinės padėties, kalbos, tikėjimo, įsitikinimų, pažiūrų ir panašių pagrindų.
Taigi jokios konservatyviosios ar socialdemokratiškos dogmatikos čia nėra nė kvapo.
Yra pagarba žmogaus teisėms ir laisvėms.
Be to, įstatymo pataisos įteisina, kad nepilnamečio asmenybės vystymuisi neigiamos įtakos turi ta informacija, kuria skatinami apskritai nepilnamečių lytiniai santykiai, neišskiriant, ar šie santykiai homoseksualūs, ar santykiai yra heteroseksualūs.
Be to, šią nuostatą šiame įstatymo projekte papildo šeimos vertybių, šeimos kūrimo ir santuokos sudarymo principų integravimas į kriterijų sampratą.
Tėvynės sąjungos-Lietuvos krikščionių demokratų frakcija kviečia visus paremti šį patobulintą įstatymą.
Dėkui.
Kviečiu kalbėti A. Mazuronį.
Labai dėkui.
Gerbiamieji kolegos, pasistengsiu tikrai neužimti labai daug jūsų laiko.
Iš pradžių norėčiau pasidalinti savo įspūdžiais, kurie užlieja klausant šios diskusijos.
Na, iš tiesų susidaro toks įspūdis, kad mes čia svarstome ne Nepilnamečių apsaugos nuo neigiamos viešosios informacijos poveikio įstatymo projektą, bet svarstome įstatymo projektą būti ar nebūti homoseksualizmui apskritai kaip tokiam reiškiniui.
Norėčiau apeliuoti mano labai gerbiamai profesorei M. A. Pavilionienei, kuri savo kalboje ne kartą minėjo dvi sąvokas – „tamsuoliškumas“ bei „asmens laisvė“.
Gerbiamoji profesore, jeigu jūs skaitėt šį įstatymą, o aš tikrai tikiu, kad skaitėte, tai matėte, kad asmens laisvės šioje vietoje mes niekaip neribojam.
Mes neuždraudžiam šiuo įstatymo projektu vyrui, jeigu jis nori, sugulti su vyru ar moteriai sugulti su moterimi, tačiau jeigu mes šiuo įstatymo projektu pabandome… 
Sakykim, aš, kaip tėvas, kaip 8 ir 3 metų vaikų tėvas, noriu, kad mano vaikai būtų apsaugoti nuo tokio pobūdžio informacijos, tai jokiu būdu nereiškia, kad aš esu tamsuolis.
Aš manau, tai reiškia tai, kad aš esu mylintis tėvas, kuris savo vaikams linki tik gero.
Grįžtu prie paties įstatymo projekto.
Iš tiesų pirminiame įstatymo projekto variante tikrai reikėjo patikslinti nemažai sampratų, sąvokų ir apibrėžimų.
Reikėtų padėkoti prezidentūrai bei jos sudarytai darbo grupei, kuri panaikino didžiąją dalį, sakykim, galimai abstrakčiai traktuojamų sąvokų arba sąvokų, kurias buvo galima pritaikyti netgi tokiems animaciniams filmukams kaip „Simpsonai“ ir panašiai.
Tačiau norėčiau sugrįžti prie šio įstatymo esmės ir prie poros tokių pastabų.
Aš skaitau įstatymo projektą ir žiūriu, kuo yra pakeičiama sąvoka, kuria buvo apibrėžiama, kad viešoji informacija laikoma neigiama, jeigu ja yra propaguojami homoseksualūs, biseksualūs ar poligaminiai santykiai.
Iš principo aš randu pakaitalą, kuris skamba taip, kad informacija laikoma neigiama ta, kuria niekinamos šeimos vertybės, skatinama kitokia nei Lietuvos Respublikos Konstitucijoje ir Lietuvos civiliniame kodekse įtvirtinta santuokos sudarymo ir šeimos kūrimo samprata.
Na, nenoriu pakartoti, kaip kolega M. Zasčiurinskas minėjo, tačiau iš tiesų kam rašyti tokias formuluotes, kurios duoda pagrindą ir duoda peno, sakykim, tam tikroms diskusijoms ir užmaskuoja arba paslepia tą esmę, kurią buvo norėta pasakyti, apibūdinti prieš tai buvusia sąvoka.
Skaitydamas šią įstatymo sąvoką, aš savęs klausiu labai paprasto klausimo.
Aš savęs klausiu, ar, priėmus šitokią įstatymo formuluotę, mano vaikas, kuris eina į antrą klasę, mokykloje bus apsaugotas nuo įvairiausio pobūdžio Gender Loops programų ir programų, kurios pasakoja apie tai, kaip princas ilgai ir laimingai gyvena su princu, ir ar aš, eidamas, sakykim, savaitgalį mūsų labai gražiai renovuotu Konstitucijos prospektu, nepamatysiu pro šalį einančių egzotiškai apsirengusių, vaivorykštės spalvų vėliavomis nešinų žmonių minios ir neturėsiu tokiu metu vaikui aiškinti, kas čia vyksta, kaip vyksta ir kodėl vyksta?
Gerbiamieji, dar kartą norėčiau sugrįžti prie to, ką mes svarstome.
Mes svarstome Nepilnamečių apsaugos nuo neigiamo viešosios informacijos poveikio įstatymą.
Tik viena tokia pastaba prezidentūrai dėl 14 punkto, kuriame yra parašyta, kad neigiama informacija yra pripažįstama ta, kuria skatinama nepilnamečių seksualinė prievarta ir išnaudojimas bei nepilnamečių lytiniai santykiai.
Gerbiamieji kolegos, ar ši sąvoka tikrai turėtų būti šiame įstatymo projekte?
Ar nuo tokio pobūdžio informacijos turėtų būti saugomi tik nepilnamečiai ir ar šitokia ir panašios sąvokos neturėtų būti Baudžiamajame kodekse arba kažkokiuose panašiuose dokumentuose, bet tikrai ne šiame?
Dėkui.
Kviečiu K. Masiulį.
Gerbiamasis Seime, ar toks įstatymas yra reikalingas?
Aš vienprasmiškai pasakyčiau, kad taip.
Iš karto konstatuoju, kad šiam įstatymui reikia pritarti, nors jame ir matau tam tikrų spragų, apie kurias norėčiau čia pasakyti.
Tas spragas, manau, būtų galima ateityje pataisyti ir reikėtų tas spragas taisyti.
Tačiau kartu manau, kad tos spragos neturėtų užstoti to, kad įstatymas sukuria prielaidas labiau veikti jaunimo kultūrą geresne linkme.
Pirmiausia noriu paklausti, nuo ko jaunimą reikėtų apsaugoti?
Įstatyme iš tikrųjų daug kas yra teisingai išvardyta.
Reikia apsaugoti nuo smurto, nuo perdėto erotiškumo, nuo per ankstyvo lytinio gyvenimo skatinimo praktikos ir panašiai.
Tačiau įstatymas tikrai neatsižvelgia į tai, kad jaunimas arba nepilnamečiai skiriasi.
Jie yra skirtingi: nuo vienokių dalykų reikia mažiukus saugoti, nuo kitokių jau nebereikia saugoti paauglių arba jaunuolių.
Įstatyme yra ir kitų spragų.
Aš matau bent tris spragas, kurias čia trumpai dar noriu paminėti.
Pirmiausia man vis dar kelia nerimą ta pseudomokslinių paranormalių reiškinių sritis.
Aš iš tikrųjų sutinku, kad reikia vaikus saugoti, visą visuomenę saugoti nuo antimokslinių paikysčių.
Net suaugę žmonės pasikliauja astrologija, parapsichologija, numerologija ir burtais.
Keista ir stebėti tokius dalykus.
Tikrai nereikėtų vaikų tokioms antimokslinėms paikystėms skatinti ir kreipti.
Bet greta egzistuoja tai, ko mokslas tikrai negali niekaip suprasti, įsprausti į jokias mokslines paradigmas.
Tai, kas netelpa į paradigmas, ir yra paranormalūs dalykai ir reiškiniai.
Jie kaip tiktai kelia susidomėjimą.
Kyla mokslas ir kaip tik jaunimą reikia supažindinti su tokiais dalykais ir skatinti, kad jie spręstų tas problemas, kurios mokslo neapvaldytos, kurios, mokslo ir paradigmų požiūriu, atrodo paranormalios ir nesuvokiamos, bet nėra antimokslinės.
Antras dalykas, ką jau gerbiamoji M. A. Pavilionienė paminėjo, – hipnozė.
Man kelia labai daug abejonių, kodėl mes turėtume bijoti hipnozės, autotreningo, autogeninių treniruočių ir panašiai.
Tai mes nebegalime skatinti jaunimo užsiimti joga, meditacijos praktika, autogeniškai orientuoti savo psichiką į nusiraminimą, ramesnę būseną ir panašiai.
Aš nesuprantu, kodėl to reikėtų vengti.
Aš lygiai taip pat nelabai galiu suvokti, kodėl mes būtinai turime įrašyti fizinį pasyvumą, lyg tik fizinis aktyvumas yra geras dalykas.
Yra paauglių, jaunuolių, ypač vaikų, kuriems reikia fizinio pasyvumo.
Kai kam reikia fizinio aktyvumo.
Matyt, nereikėtų galvoti, kad tik fizinis aktyvumas yra gėris.
Kartais per daug aktyviems, persisportavusiems arba hiperaktyviems vaikučiams yra reikalinga, kad jie būtų ne tiek aktyvus.
Lygiai taip pat dar matau, ką būtų galima, bet vargu ar į įstatymą įrašys, tačiau aš tikrai matau didžiulių trūkumų.
Man kliūna tas neskoningumas, kičas, antikultūra, kuri plinta tarp jaunimo, tas dominuojantis popsas ir masinis reiškinys… 
Jau geriau tada vietoj hipnozių įrašykime draudimą kičą, popsą skleisti jaunimui.
Tai aš už tą labiau būčiau linkęs pasisakyti nei už hipnozes, paranormalius reiškinius ar fizinį pasyvumą.
Bet pritarsiu tam įstatymui kaip kompromisui ir siūlau kitiems…
Kviečiu E. Vareikį.
Sveiki!
Kalbėsiu apie šį įstatymą galbūt ne kaip nepilnamečių saugotojas, bet kaip Lietuvos atstovas Europos Tarybos Parlamentinėje Asamblėjoje.
Man atrodo, turėjome mes ir tebeturime veikiantį visai neblogą įstatymą, reguliuojantį tam tikrą nepilnamečių priėjimą prie informacijos.
Yra sertifikuojami filmai, laidos, knygos, ir tai būtų visai nieko.
Na, aš manau, kad nieko blogo, kad Seimas nutarė tą įstatymą pagerinti, patobulinti.
Bet tas patobulinimas, į kurį vedė mūsų geri norai, atsiremia į galbūt mūsų nepatyrimą, bet galbūt ir į tam tikras organizacijas, kurios nutarė išnaudoti tą savo tikslams.
Na, man atstovaujant Lietuvai Strasbūre… 
Aš išgirdau, kad jūs kažką Lietuvoje darote – jūs skriaudžiate homoseksualus, skriaudžiate moteris, šeimas ar viską.
Pasidomėjau, ką mes skriaudžiam.
Pasirodo, nieko neskriaudžiam, bet žmonės ne iki galo tą įstatymą perskaitė ir pasaulyje, Europoje nuvilnijo tas ne kaip Nepilnamečių apsaugos įstatymas, bet kaip kažkoks Seksualinių mažumų apsaugos įstatymas.
Visa tai būtų labai kvaila ir netgi juokinga, jeigu nebūtų graudu, ir tai privertė mus dabar tą įstatymą taisyti, tobulinti.
Iš tikrųjų ne tobulinti įstatymą, bet tobulinti žodžius.
Mes juk savo pažiūrų tai nepakeitėm, mes tik dabar kaitaliojam žodžius, kad įtiktume visiems: įtiktume truputį Europai, truputį Prezidentei, truputį homoseksualams, truputį katalikams, truputį dar kažkam kitam.
(Balsai salėje) Visa tai yra, sakykim, truputį žaidimas.
Tai nekeičia esmės.
Aš, kaip šioks toks gamtos mokslininkas, būdamas gamtos mokslų daktaras, pasakysiu, kad čia yra spekuliuojama trim aspektais: vienas dalykas, yra spekuliavimas mokslu, yra spekuliavimas seksu, yra spekuliavimas jaunimu.
Kas dėl mokslo, tai labai mūsų ponia Marija Aušrinė mėgsta žodžius „mokslas įrodė, mokslas paaiškino“.
Nieko tas mokslas nepaaiškino, kadangi aš… (Balsai salėje) Taip, profesore, kadangi aš daug skraidau, jūs visi žinote, kad Vareikis daug skraido, tai kadangi Vareikis daug skraido, kiekvieną kartą lipdamas į lėktuvą prisimenu, kad XIX amžiaus pradžioje Prancūzijos mokslo akademija, ne kokie „latrai“, bet Prancūzijos mokslo akademija priėmė sprendimą, kad joks mechaninis aparatas, sunkesnis už orą, negali skraidyti.
Tai buvo mokslo tiesa.
Aš kiekvieną kartą skrisdamas galvoju, ar čia mokslas, ar ne.
Tai, kad dabar mokslas sako, kad homoseksualumas yra kažkoks biologinis džiugesys, yra lygiai toks pats „blūdas“, kaip ir įrodymas, kad bet koks aparatas negali skraidyti.
Aš, kaip (…) mokslininkas, sakau, kad jeigu organizmas nesidaugina, vadinasi, gamta jį šalina iš savo populiacijos ir tiesiog nori jį išmesti.
Ir viena, ir kita, ir ką jūs sakote, kad tai yra gėris, ir kad aš sakau, kad tai yra kvailybė, tai yra lygiai toks pats mokslas, kitaip sakant, mokslo nėra.
Kai dėl spekuliacijos seksu, tai, atsiprašau, yra kažkoks noras įrodyti, kad jeigu žmogus pasijunta homoseksualas, tai jis niekaip negali išgyventi neidamas į viešąją erdvę ir rodydamas savo genitalijas ar ką.
Jeigu žmogus, kuris yra tradicinio seksualinio polinkio, gali susiturėti ir viešai to nedaryti, tai kodėl tas, kuris yra homoseksualas, staiga negali ir būtinai reikia jam suteikti reklamą.
Tai yra pigi spekuliacija, kuria pasinaudoja kai kurios organizacijos ir nori į nepilnamečių įstatymą šitą įkalti.
Dėl viso to kenčiam ne mes, ne mokslininkai, bet kenčia vaikai, nes mes, pasinaudodami vaikais, stengiamės įvykdyti savo arba pseudomokslinius, arba pseudoseksualinius, arba kažkokius pseudopolinkius.
Man labiausiai šitoje vietoje gaila vaikų, ne mokslininkų, kurie ten ginčijasi, ne kažkokių seksualinių polinkių… tegu jie žinosi, ką daro, bet gaila vaikų.
Dabar dėl teksto, nes laikas baigiasi.
Tekstas yra kompromisinis, man tas tekstas nebūtų labai geras, bet kaip krikščionis, kaip katalikas aš esu kantrus ir tolerantiškas.
Tekstas yra kompromisinis, ir mums reikia už jį balsuoti ne todėl, kad jis geras, bet todėl, kad jis patenkina visus, sakyčiau, nelabai sveikus polinkius.
O tai, kaip mes jį įgyvendinsime, priklauso nuo mūsų sveiko proto ir nuo mūsų geros valios.
Ir aš manau, kad kol kas dar visuomenei geros valios ir sveiko proto užtenka, todėl siūlau šitą įstatymą remti, ne tik tekstą, bet ir balsuojant turėti truputį geros valios. (Plojimai)
G. Songaila.
Gerbiamieji Seimo nariai, vėl svarstome įstatymą, dėl kurio tikslo ir dėl kurio taikymo buvo paskleista melo dūmų uždanga, išplatinta daug su šiuo įstatymu nesusijusios retorikos, pasiekusios net Europos Parlamentą, kuris, kaip paaiškėjo, daug kur suklydo arba buvo tyčia suklaidintas.
Kam ir kodėl užkliuvo įstatyme nustatytas kriterijus, ribojantis homoseksualių santykių propagavimą nepilnamečiams?
Visa kita kritika buvo juk tik pasakos, nesusijusios su tuo, kas iš tiesų parašyta šiame įstatyme.
Prezidentė, teikdama įstatymo pataisas, pasiūlė tik vieną esminį pakeitimą – išbraukti sakinį apie homoseksualių santykių propagavimą nepilnamečiams, o vietoj to pasiūlė įrašyti sakinį apie seksualinę prievartą mažamečiams, nes esą reikia drausti tik tokią informaciją, kuri susijusi su baudžiamąja atsakomybe.
Akivaizdu, kad Prezidentės patarėjos nesusigaudė iš karto dėl dviejų dalykų.
Pirma.
Šiame straipsnyje iš viso nekalbama apie draudžiamą informaciją, o tik apie kriterijus informacijai, kuri turi būti ribojama, kaip antai: kad ji negali būti transliuojama per televiziją tam tikru laiku, kad ji turi būti atitinkamai ženklinama ir panašiai.
Antra.
Pataisų iniciatorės supainiojo pagrindinį svarstomo įstatymo objektą.
Juk nepilnamečiams kenkia ne tik informacija skatinti daryti dalykus, už kuriuos sodinama į kalėjimą.
Tačiau kaipgi Prezidentė ir jos atstovė pagrindžia savo siūlymą išbraukti tą užkliuvusį sakinį?
Esą vienos asmenų grupės paminėjimas gali sudaryti įspūdį, kad jie yra ujami, diskriminuojami, dar daugiau – esą dėl to gali padaugėti nepilnamečių savižudybių.
Susimąstykime, dėl ko gali padaugėti nepilnamečių savižudybių.
Ar dėl to, kad asmenų, kurie ketintų skleisti nepilnamečiams informaciją, skatinančią homoseksualius santykius, tokia veikla yra ribojama?
Dėl ko nepilnametis žudysis – ar dėl to, kad jis negaus tokios informacijos?
Kaip čia neprisiminsi kažkada rimtos organizacijos „Transparency International“ atstovų pareiškimų, esą tokie apribojimai diskriminuoja homoseksualius vaikus.
Tą viešai kartoja ir vadinamojo tolerantiškojo jaunimo, prisišliejusio prie Europos Sąjungos finansuojamų struktūrų, atstovai.
Nors prezidentūros argumentai skamba kaip šių naujausių europinių atradimų, kad esą yra homoseksualių vaikų, aidas, tačiau, ačiū Dievui, Prezidentė dar neprarado sveikos nuovokos ir nepamiršo, kad vaikų lytiškumas tik formuojasi, todėl gėdijasi kartoti akivaizdžias nesąmones.
Taigi Prezidentė nepateikia jokių teisinių pagrįstų argumentų savo siūlymui, o tik spaudžia atsižvelgti į motyvus, kad esą Europa mūsų nesupras.
Mūsų šalis esą bus pateikiama kaip atsilikusi, homofobiška ir esą šis įstatymas netiesiogiai gali padidinti nepakantumą homoseksualios orientacijos asmenims.
Esą jei homoseksualumą brukantiems asmenims nebus leidžiama platinti tokios informacijos nepilnamečiams, tai tokie asmenys bus diskriminuojami ar net stigmatizuojami.
Taip, jie bus diskriminuojami, jų laisvos saviraiškos čia teisės bus apribotos, bet tai yra pozityvi diskriminacija, siekiant apsaugoti nepilnamečių ir jų tėvų teises, kurios šiuo atveju yra didesnė vertybė.
O dėl stigmatizacijos noriu pabrėžti, kad kaip tik tie asmenys, kurie propaguoja mokslo nepatvirtintą ir sveiku protu nepagrindžiamą idėją, kad homoseksualūs asmenys genetiškai gimsta tokie, neigia, kad tai yra įgyjamas dalykas, kad tai yra socialinis, psichologinis reiškinys, būtent jie skatina stigmatizaciją ir grupinę izoliaciją, jie skatina fatališką filosofiją, kad suvedžiotas vaikas ar jaunuolis neva gimė toks ir kad jis nebeturi išeities, nebeturi galimybės kurti visavertę šeimą ir gyventi prasmingai apsieidamas be ištvirkėlių.
Valstybės tikrasis interesas – ne skatinti homoseksualumo plitimą, o jeigu kalbame apie jau suaugusius asmenis, kuriems nuo mažens susiformavo lytinės tapatybės sutrikimas, tai valstybė turi pasirūpinti psichologine ir medicinine pagalba tokiems asmenims, kuri, be abejo, pasaulyje yra praktikuojama, o dar labiau susirūpinti psichoterapine pagalba šeimoms, kuriose vaikams galimai formuojasi tokios problemos.
Pabaigoje dėl Švietimo, mokslo ir kultūros komiteto neva kompromisinio siūlymo apsieiti be Prezidentės siūlomo išbraukti kriterijaus ir svarstomame įstatyme apsiriboti tik Konstitucijoje įtvirtintos santuokos sampratos gynimu, taip pat dėl argumentų esą erotikos ribojimas kartu su šiuo kompromisu apima visą reikiamą nepilnamečių apsaugą.
Deja, šie siūlymai neapima tokių jau buvusių atvejų, kai nepilnamečiai darželiuose, nors ir nebuvo agituojami, kai užaugs, sudaryti homoseksualias partnerystes ir homoseksuali erotika ten, rodos, dar nebuvo platinama, tačiau homoseksualumas, homoseksualūs santykiai galimai buvo propaguojami.
Gerbiamasis Lietuvos Seime, priėmėme Nepilnamečių apsaugos įstatymą balsuodami konstitucine dauguma.
Negi mes pabūgsime užuominų, kad kai kas ketina vetuoti įstatymą?
Tuo labiau kad nepriėmus šių pataisų liks galioti įstatymas, kuris iš esmės nėra blogesnis už dabar svarstomą jo redakciją.
Ar mes nerimaujame dėl Europos teismų?
Tačiau kas ir dėl ko ten pasiskųs – dėl diskriminacijos homoseksualiems asmenims propaguoti savo santykius nepilnamečiams?
Tai tik tušti propagandiniai gąsdinimai, nėra jokių galimybių primesti Lietuvai konstituciniu požiūriu nepriimtinų sprendimų.
Siūlau balsuoti už naują, kiek patobulintą įstatymo redakciją, bet tik su pataisa, kuria siūloma sugrąžinti 14 punktą, – kriterijų, ribojantį informaciją, kuria skatinami homoseksualūs, biseksualūs ir poligaminiai santykiai.
Ačiū.
Kviečiu kalbėti V. P. Andriukaitį.
Gerai, kad prieš mane kalbėjo kolega G. Songaila, kaip tikras, išties tikras, sakyčiau, fundamentalus ideologas tam tikrų ideologinių mokyklų.
Man, kaip istoriją studijavusiam žmogui, teko šiek tiek lyginti du režimus – stalinistinį ir nacistinį režimus.
Labai įdomios kalbos apie homoseksualus, taip pat ir Baudžiamojo kodekso straipsniai.
Taip pat labai daug prievartos institucijų ir kitų dalykų, suformuota tokia labai žiauri opinija visuomenėje.
Mielasis Gintarai, tektų pavartyti tas kalbas, jų straipsnius, jie yra labai įdomūs.
Neatsitiktinai Europos Sąjungoje sureagavo į šias mūsų anksčiau priimto įstatymo pastabas labai jautriai ir labai tiksliai.
Nėra abejonės, kad mums, kurie siekiame, kad stalinizmo nusikaltimai ir Hitlerio nusikaltimai Europoje būtų vienodai vertinami ir traktuojami, teks spręsti tokią labai jautrią žmogaus teisių sritį, apie kurią kolega Gintaras kalbėjo lyg apie paranormalią, nenormalią ir dar kitokią, ir t. t., ir t. t.
Žinoma, žinau, kad G. Songaila yra medikas psichiatras, ir medicinoje kur kas sudėtingiau kalbėti, kodėl ligų kataloge nėra tokių dalykų.
Bet tiek to.
Žinoma, G. Songailą prisimenu, kai jis agitavo dėl alkoholio, tabako reklamos, bet tuomet jis buvo Baltijos televizijos, anoje, pusėje ir labai aistringai gynė, kad reklamos draudimas nedaro įtakos rūkymui, alkoholiui ir kitiems dalykams.
Taigi, kolegos, pagal motyvacijas, giesmes ir visus kitus dalykus, manau, mes išties galime atskirti pelus nuo grūdų.
Praeitą kartą 6 ar 8 Seimo nariai balsavo prieš šio įstatymo priėmimą, įspėdami, kad šis įstatymas išties smarkiai prasilenkia su Lietuvoje ratifikuota Žmogaus teisių konvencija, su Lietuvoje ratifikuota Stojimo į Europos Sąjungą sutartimi ir su daugeliu straipsnių, kurie yra mūsų Konstitucijoje.
Kolegos kaip tik argumentavo Lietuvos Respublikos Konstitucija.
Leiskite ją pacituoti.
Visų pirma, kai mes kalbame apie šeimos vertybes, noriu tvirtai pasakyti, kad Lietuvos Konstitucija gina pasaulietinę šeimos sampratą.
Čia kolega A. Dumbrava minėjo, kad jis ir krikščionis, ir katalikas, bet kadangi jis deda ranką prisiekti ne ant Biblijos, o ant Konstitucijos, tai reikia pasakyti: taip, Lietuvoje nėra valstybinės religijos.
Lietuvoje šeimos samprata yra neutrali.
Ji jokių vertybių, ideologinių ar kitų, nepostuluoja.
Taip ir skamba.
Šeima yra visuomenės ir valstybės pagrindas.
Lietuvos Respublika yra pasaulietinė Respublika.
Jokia kitokia ji nėra.
Buvęs socialdemokratas R. Dagys gal ir kraipytų galvą, bet, deja, yra taip, kaip yra.
Taigi kitas klausimas.
Neabejotina, kad šiame įstatyme yra (…), visiškai sutinku su kolega K. Masiuliu, išties hipnozė, paranormalūs santykiai, manau, kad yra išties perlenkimas šiame įstatyme.
Šiuo atveju, jeigu mes dabar žvilgtertume į filmą apie mūsų Viešpatį Jėzų Kristų ir, tarkime, jo atsimainymo inscenizaciją, visus kitus dalykus, arba Mozės veido švytėjimas, kas tai yra?
Tai yra paranormalu.
Bet tikinčiajam tai yra visiškai kas kita, tai yra tikra.
Taigi čia tokie paranormalūs.
Arba, tarkime, dabar Haris Poteris ar filmas apie Volfą Mesingą, kuris dabar eina per pirmąjį kanalą.
Jis yra labai įspūdingas.
Volfas Mesingas buvo labai humaniškas žmogus, bet turėjo keistą savybę: jis matė, net iš nuotraukos pasakydavo, kad žmogus gyvas ar miręs.
Tai kaip suprasti tuos paranormalių santykių draudimus?
Mano nuomone, jie yra čia ne vietoje.
Lygiai taip pat kaip ir hipnozės.
Yra daug mokslinių hipnozės seansų, kuriuose visiškai nieko nėra nemoksliško, ko negalima būtų paaiškinti.
Gaila, kad įstatyme nieko nekalbama apie žiaurų elgesį su gyvūnais.
Vaikams, kuriems reikia skatinti meilę gamtai, meilę artimui, altruizmą, draugystę.
Turbūt yra didelė spraga, kad mes nieko nekalbame apie tai, kad negalima rodyti išniekintų gyvūnų ir žiauraus elgesio su gyvūnais.
Neseniai mus visus sukrėtė vienas labai baisus epizodas.
Taigi aš manau, kad išties pasiektas kompromisas.
Už šį kompromisą verta tikrai balsuoti.
Manau, kad Respublikos Prezidentė žengia labai tvirtą ir tikslų žingsnį, ir manau, kad Lietuva išliks žmogaus teisių šalimi.
Ačiū.
Kviečiu P. Gražulį.
Gerbiamieji kolegos Seimo nariai, daug išsakyta įvairiausių pastabų, ir mane stebina, kad vis dėlto be galo daug Seimo narių, ne tik pavieniai Seimo nariai, bet įvairiausi komitetai, komisijos, siūlė šiam įstatymui pataisų.
Todėl kokia mano pagrindinė mintis?
Kad pritarę šiam įstatymui po svarstymo mes priėmimo stadijoje įsivelsime į tiek įvairiausių pataisų ir pataisėlių svarstymą, kad galime šitą įstatymą, turėdami gerą valią, ir sugadinti.
Todėl mano siūlymas būtų toks.
Nieko iš esmės nesiūlo net ir Prezidentė.
Daugiau patikslinami vienas ar kitas straipsniai.
Esmė yra, kaip buvo pasakyta ne vieno Seimo nario, 14 straipsnis.
Tai yra norima išbraukti, kad būtų galima propaguoti homoseksualius, biseksualius ir poligaminius santykius.
Štai visa esmė šių pataisų.
Todėl aš manyčiau, kad mes baigtume greičiau svarstyti, jeigu po svarstymo nepritartume šiam įstatymui, ir tokiu atveju liktų galioti senas įstatymas.
Dabar mes galime vieni kitiems kalbėti vienokius dalykus, kitokius dalykus, bet šio įstatymo priešininkų esmė tokia.
Aš jau ne kartą kalbėjau iš šios tribūnos, homoseksualai – tai rūšis žmonių, aš juos laikau nelaimingais, kurie, be abejonės, negali daugintis.
O jų daugėja.
Ir ypač sparčiai daugėja Europos Sąjungos turtingiausiose šalyse.
Kokiu būdu jų daugėja?
Jie propaguoja savo gyvenimo būdą.
Propaguoja ir stengiasi pritraukti prie savęs, patraukti ir sugadinti tūkstančių ir milijonų vaikų, jaunuolių gyvenimus.
Štai kokia esmė.
Jie žūtbūt siekia, kad jie galėtų ir toliau propaguoti savo gyvenimo būdą.
Gerbiamosios M. A. Pavilionienės aiškinimai, kad šie žmonės tokie gimsta, yra netiesa.
Tai yra labai akivaizdus melas.
Yra tūkstančiai žmonių, kurie liudija savo gyvenimu, sugrįžo į normalų gyvenimą.
Jie yra pasveikę.
Ir jie yra dėkingi, kad gali kurti šeimas, gyventi normalų gyvenimą ir susilaukti vaikų.
Todėl nereikia apgaudinėti, prisidengiant mokslo kažkokia skraiste, aiškinti, kad tie žmonės negali grįžti į normalų gyvenimą.
Mes turėtume daugiau dėmesio skirti jaunimui, vaikams, kad jie nepasektų šiuo blogu pavyzdžiu, kad jie smerktų mūsų visuomenėje visa tai, ką Europa laiko kažkokia vertybe.
Seksualiniai iškrypimai šiandien Europoje laikomi viena iš didžiausių vertybių.
Aš manau, tai yra Europos supuvimo, visiško nusigręžimo nuo esminių žmogiškų vertybių… 
Ir Europai yra gėda.
O mes parodėme, kad mes turime savo vertybes, turime požiūrį į vertybes ir mes jas ginsime.
Todėl aš sakau, kad mes nekeiskime šito įstatymo, palikime galioti seną įstatymą, nes įsivelsime į įvairiausius pataisų ir pataisėlių svarstymus ir, ko gero, galime šį įstatymą sugadinti.
Paskutinysis diskusijoje savo nuomonę išsakys E. Klumbys.
Gerbiamasis posėdžio pirmininke, gerbiamieji kolegos, čia šiandien daug buvo išgirsta įdomių epitetų: tamsuoliškumas, konservatoriškas įstatymas.
Jeigu galvojama, kad jeigu pritari šiam įstatymui, tada galima tikrai daryti išvadą, kad aš esu konservatorius… 
Bet noriu pirmiausia pasakyti – nepainiokime dviejų dalykų: viešo ir privataus gyvenimo.
Šis įstatymas nereguliuoja privataus gyvenimo.
Ir jei tėvai nori rodyti savo vaikams vaizdo filmus su juose demonstruojamais homoseksualiniais santykiais, tai yra jų reikalas.
Tai yra šeimos reikalas, ir jokia policija, joks saugumas neįsiverš į namus ir nereguliuos tų santykių.
Tai tą reikia labai aiškiai suprasti.
Mes kalbame apie viešąją erdvę ir toje erdvėje skleidžiamą informaciją, ypač pabrėžiant žalingos informacijos neigiamą poveikį jaunimui.
Aš klausiu, kodėl pūvantis „Eurosojuzas“ taip išsigando šio mūsų įstatymo?
Ogi dėl to, kad mes likome viena iš nedaugelio Europos šalių, kuri dar sugeba atsilaikyti prieš homoseksualios ideologijos atakas.
Ir aš noriu atkreipti jūsų dėmesį į tai, kas įvyko sekmadienį Šveicarijoje.
Šalis, kuri yra viena iš, sakysim, demokratiškiausių, tolerantiškiausių šalių Europoje.
Žmonės, tauta, rinkėjai uždraudė referendumu, kad Šveicarijoje būtų statomi minaretai.
Jie pasipriešino tautinio identiteto griovimui, nes sunku yra suderinti Šveicariją su minaretais.
Tai kai mes priešinamės irgi tam, kas griauna mūsų tautinę savimonę, mūsų tautos pagrindus, tai kilo ataka, didžiulė ataka Europos Parlamente, bet mūsų pareiga yra atsilaikyti prieš šitas atakas.
Ir aš manau, kad ir Šveicarijai bus nelengva atsilaikyti prieš tai, ką jie priėmė, ką jie nusprendė.
Ko gero, jie patys išsigando, ką jie priėmė, bet tai yra jų sprendimas, kaip ir mūsų sprendimas buvo.
Ir aš manau, kad, ko gero, Lietuvoje turbūt atėjo laikas referendumu uždrausti homoseksualaus gyvenimo būdo propagavimą visomis priemonėmis, kad nebūtų tų diskusijų, kurios nuolat kyla ir kyla tiek Seime, tiek už Seimo ribų.
Aš manau, kad iš tikrųjų mums reikia labai aiškiai parodyti savo poziciją.
Tai, ką mes priėmėm, yra gana geras įstatymas.
Galbūt ten reikia kokių nors minimalių pataisų.
Aš manau, kad tai galima padaryti, tačiau tas pagrindines nuostatas, kurios čia buvo priimtos mūsų, mes turime išlaikyti, kad parodytume Europai, kad mes iš tikrųjų esame save gerbianti tauta, kuri pasiryžusi ginti savo tautinį identitetą.
Visi, norintys išsakyti savo pozicijas, kalbėjo.
Dabar kviečiu… 
Taip, per šoninius mikrofonus.
Taip, matau, pirmiausia ponia M. A. Pavilionienė.
Labai ačiū.
Keturis kartus ar penkis buvo mano pavardė paminėta ir iškreipti mano žodžiai.
Savo kalboje aš nė karto nepaminėjau žodžio „homoseksualizmas“, tačiau kai kuriems Seimo nariams, matyt, tas reiškinys tiesiog vaidenasi.
Todėl aš sakau, kad kai kurie mūsų homofobai visai neseniai pritarė pataisai, kuri duoda 4 metus žmogui, skriaudžiančiam gyvūną.
Šiandien šitoje salėje buvo sąmoningai įžeidžiami Lietuvos žmonės, t. y. lytinės mažumos, kuriuos gina Lygių galimybių įstatymas ir žmogaus teisės.
Vadinasi, Seimo homofobai pažeidė Seimo nario priesaiką – vykdyti Konstituciją ir šalies įstatymus.
Ačiū. (Balsai salėje)
Seimo narys G. Songaila.
Prieš tris kalbas kalbėjęs Seimo narys tokias keistas užuominas darė dėl nacizmo.
Tai aš noriu atsikirti aiškiai, kad kaip tik tie asmenys, kurie homoseksualios orientacijos asmenis laiko genetiškai gimusiais tokiais, ir yra nacistai.
O antras dalykas – tai irgi dėl to paties Seimo nario pasakytos minties, kad neva tai aš kažkada propagavau tabako ir alkoholio reklamą nepilnamečiams.
Noriu pasakyti atvirai, tiesiai ir aiškiai: kaip tik atvirkščiai – siūliau nepilnamečiams tokią reklamą riboti.
Tai tiek.
Ačiū.
Paskutinysis – K. Uoka.
Gerbiamasis Kašėta, man atrodo, pirmiausia reikėtų balsuoti, nes už šį dabartinės redakcijos įstatymą yra balsavusi beveik konstitucinė dauguma – 87 Seimo nariai.
Visai neseniai mes skundėmės Europos teismui dėl to, kad į mūsų įstatymą įsikišo Europos Parlamentas.
Todėl aš pirmiausia siūlyčiau pabalsuoti, kad įstatymas liktų toks, koks dabar yra, o paskui balsuoti dėl visų siūlomų pataisų. (Balsai salėje)
Gerbiamasis Kazimierai, pirmiausia aš vadovausiuosi Seimo patvirtintu Statutu, todėl dabar kviečiu Švietimo, mokslo ir kultūros komiteto pirmininką V. Stundį, su kuriuo mes kartu aptarsime jūsų pasiūlytas pataisas.
Prašau, gerbiamasis pirmininke.
Pirmosios pataisos yra 2 straipsnio 1 daliai.
Trys Seimo nariai siūlo išbraukti sąvoką „hipnozė“.
Šita sąvoka yra susijusi su vienu iš kriterijų, kur siūloma neigiamą poveikį galinčia daryti informacija laikyti ir tą, kurioje rodomas hipnozės seansas.
Taigi komitetas nepritarė sąvokos išbraukimui, nes iš tikrųjų tai siejam su labai svarbiu kriterijumi tos informacijos, kurią specialistai vertina kaip darančią neigiamą poveikį vaiko vystymuisi.
Vėlgi atkreipiu dėmesį, nesupainiokim, mes kalbam apie viešąją informaciją, o ne hipnozės seansus kokioje nors uždaroje erdvėje, kabinetuose, gydymo įstaigose ir t. t.
Taigi komitetas nepritarė trims Seimo narių siūlymams išbraukti sąvoką „hipnozė“.
Kadangi net trys Seimo nariai siūlė pataisą išbraukti žodį „hipnozė“, negaliu suteikti žodžio visiems trims argumentuoti savo pasiūlymų, todėl pagal registracijos datą šita teisė bus suteikta Seimo nariui S. Stomai, kuris anksčiausiai užregistravo šią pataisą.
Prašom pristatyti motyvus.
Ačiū, pirmininke.
Na, motyvai labai paprasti.
Iš tikrųjų pateikiamas įstatymo projekte…
Garsiau!
Hipnozės apibrėžimas, kurį mes pateikėme šiame įstatymo projekte, ne visai atitinka mokslininkų teikiamą hipnozės apibrėžimą.
O antras dalykas dėl to, kad tai bus tarsi tik vieši ar tokie kaip A. Kašpirovskio seansai draudžiami, bet imkime pavyzdį, jeigu šiaip moksliniais reikalais rodomas vieno žmogaus hipnozės seansas per televiziją, pagal šitą įstatymą išeitų, kad tai jau yra pažeidimas.
Čia manau, kad reikėtų nedaryti tokių klaidų.
Ačiū.
Gerbiamieji kolegos, dabar kalbam dėl motyvų.
Už pasiūlymą – A. Sysas.
Dėl pataisos.
Ačiū, pirmininke.
Gerbiamieji kolegos, aš manau, kad reikia įsiklausyti į šitų trijų Seimo narių pasiūlymą, nes ir svarstant šitą įstatymą labai daug kilo diskusijų.
Konkretaus apibrėžimo nėra, o tas, kuris įrašytas į dabartinę redakciją, aš manau, sukels papildomų trukdžių.
Todėl aš pasisakau už išbraukimą.
G. Songaila – prieš pasiūlymą.
Nors yra argumentų už šios pataisos siūlymą ir balsavimą už ją, vis dėlto tiesioginis seansų atlikimas tiesioginiame eteryje, kaip buvo A. Kašpirovskio atveju, yra neigiamas ir gali turėti neigiamų pasekmių.
Manau, gal priėmimo stadijoje galėtume dar teikti pataisą, kad kalbėtume ne apie rodomus seansus, o apie atliekamus seansus.
Gal dar galim patobulinti, bet siūlyčiau nepriimti siūlymo išbraukti pačią sąvoką.
Gerbiamieji kolegos, balsuojam.
Kas pritaria pateiktam pasiūlymui?
(Balsai salėje) Gerbiamieji kolegos, balsuojame ir po to – dėl vedimo tvarkos.
Gerbiamieji Seimo nariai, kas pritaria pataisai, kurią teikia net trys Seimo nariai, balsuoja už, kas mano kitaip, balsuoja prieš. (Balsai salėje)
Balsavo 89 Seimo nariai: už pasiūlymą – 24, prieš – 14, susilaikė 51.
Pasiūlymui nėra pritarta.
Dėl vedimo tvarkos.
Pirmasis atsistojo prie mikrofono P. Gražulis.
Prašau.
Aš norėčiau frakcijos vardu paprašyti šio įstatymo svarstymo pertraukos iki kito posėdžio.
Ir, matyt, gal dėl vedimo tvarkos po to bandysime aptarti, kad nereikėtų pataisų svarstyti.
Iki kito posėdžio prašom pertraukos, iki eilinio kito posėdžio.
Seimas tuojau apsispręs dėl jūsų pasiūlymo.
G. Navaitis taip pat dėl vedimo tvarkos.
Prašau.
Gerbiamasis posėdžio pirmininke, buvo trys teikusieji panašų pasiūlymą.
Aš manau, klaida neleisti jiems išsakyti savo argumentų, nes argumentai galėjo akivaizdžiai skirtis.
Gerbiamasis kolega, jie visi buvo identiški, žodis žodin.
Tokiais atvejais mes tikrai užtruktume labai ilgai diskusijose.
Dabar turime apsispręsti dėl pasiūlymo daryti svarstymo pertrauką.
Balsuojam.
Kas pritaria Seimo nario, kuris kalbėjo frakcijos vardu, P. Gražulio, pasiūlymui daryti pertrauką?
Už pertrauką – 45 Seimo nariai, prieš – 23, susilaikė 17.
Taigi pagal mūsų Statutą pertraukai yra pritarta.
Dėkoju komiteto pirmininkui.
Noriu paklausti kolegų, ar darome darbotvarkėje numatytą 15 min. pertrauką?
(Balsai salėje) Balsuojam.
Kas už pertrauką, balsuoja už, kas mano kitaip, balsuoja prieš.
Alternatyvus balsavimas.
(Balsai salėje) Ar darom pertrauką?
Kas už pertrauką, balsuoja už.
Gerbiamieji kolegos, už pertrauką 34, prieš – 53.
Posėdis tęsiamas.
Repliką per šoninį mikrofoną – S. Pečeliūnas.
Ačiū, mielieji kolegos.
Iš ryto mes tvirtinom darbotvarkę, ir posėdžio pirmininkas privalo jos laikytis.
Jokių prašymų nedaryti pertraukos nebuvo.
Taigi šis balsavimas, atsiprašau už palyginimą, nei į tvorą, nei į mietą.
Siūlyčiau laikytis darbotvarkės.
O jeigu norite keisti, tai turi kas nors tą siūlyti ir balsavimas turi būti, ar mes keičiam darbotvarkėje numatytą, jau patvirtintą tvarką, ar ne.
(Balsai salėje) Formuluotė buvo nieko bendro neturinti su Statutu ir su mūsų priimtais sprendimais.
Ačiū.
Išklausėm S. Pečeliūno repliką dėl vedimo tvarkos.
Darbotvarkės 1-7 klausimas – įstatymo projektas Nr. XIP-1262(2) – Nepilnamečių apsaugos nuo neigiamo viešosios informacijos poveikio įstatymo 1, 2, 3, 4, 5, 7, 9 straipsnių pakeitimo ir papildymo įstatymo projektas.
Svarstymo tęsinys.
Stundys.
Prašau.
Mes vakar baigėme svarstyti 2 straipsnio 1 dalį, tai yra jau įvyko ir balsavimas.
Dabar turėtume žiūrėti 2 straipsnio 5 dalį.
Papildyti nauja 5 dalimi, čia yra tokia formuluotė.
Ir yra gerbiamojo M. Zasčiurinsko pasiūlymai, bandantys tikslinti sąvoką „skatinimas“.
Šiuo metu skatinimo sąvoka, įrašyta įstatymo projekte, yra suderinta su Terminų banko nustatyta procedūra.
Šitą sąvoką, primenu, pateikė Prezidentės darbo grupė, komitetas po svarstymo ją papildė tik Č.
V. Stankevičiaus pasiūlyta išplėstine sąvoka, o M. Zasčiurinsko siūlymams komitetas nepritarė, vertindamas jo pasiūlymus kaip perteklinius ir labai išplėtotus barokiškus pasiūlymus.
Be to, taip išplėsdamas sąvoką, kolega M. M. Zasčiurinskas į ją integruoja ir Visuomenės informavimo įstatyme minimas kitas sąvokas.
Taigi komitetas nepritarė, nes siūlomos sąvokos apibrėžimas turi daug perteklinės informacijos.
Dėkoju.
Gerbiamasis Zasčiurinskai, prašau pristatyti savo pataisas 2 straipsnio 5 daliai.
Dėkui.
Gerbiamieji kolegos, aš pateikiau tam pačiam straipsniui du pasiūlymus.
Pirmąjį pasiūlymą, kuris yra daugiau technokratinis, aš atsiimu ir komentuoju dabar savo antrąjį pasiūlymą.
Aš teikiu pasiūlymą, kad jeigu jau į įstatymą mes įrašome skatinimo terminą, tai skatinimo terminą reikėtų apibrėžti ne įprasta technokratine prasme, kad skatinimas tai yra tiesioginis veiksmas, bet daugiau įvertinti psichologinius pasąmonės ir kitus aspektus.
Pavyzdžiui, jeigu mes matome kokią nors reklamą, kurios tikslas yra priversti, kad jūs gertumėte kavą, tai niekada reklamoje nėra nurodomas teiginys „gerkite kavą“.
O ten rodomas gražus vaizdelis, graži moteris, ankstus rytas, šviesi patalpa, gražus kavos puodukas, eina toks lengvas garas, ir niekas jums nepasako, nesukomanduoja „gerk kavą“, bet jūs patys priimate sprendimą.
Ir XXI a. vadovautis vien technokratinio skatinimo samprata yra neteisinga.
Todėl aš siūlau tokią sampratą, kad skatinimas yra atitinkamas pasekmes asmeniui, šeimai ir visuomenės gerovei sukeliančio elgesio patrauklus pateikimas, įskaitant, bet neapsiribojant šiomis perteikimo priemonėmis: vaizdu, garsu, tekstu, pateikimo laiku, pateikimo vieta, pateikimo kontekstu.
Taip pat palikti ir tą tekstą, kuris dabar yra komiteto priimtas, tai yra technokratinį skatinimo apibūdinimą, kad tai yra kryptinga informacija ir t. t.
Laikas, kolega!
Labai ilgai.
Taigi prašau pritarti mano pasiūlymui.
Tikrai tautai nuo to bus geriau.
Ačiū.
O teisėsaugai lengviau.
Ačiū.
Gražulis nori pritarti M. Zasčiurinsko pataisai.
Prašom kalbėti.
Manau, kad iš tikro atkreipė į vieną esminį trūkumą dabartinio varianto.
Kur yra propagavimas ir kur yra skatinimas, yra visiškai skirtingi dalykai.
Čia net pats įstatymas vadinasi „Nepilnamečių apsaugos nuo neigiamos informacijos priemonių poveikio“.
Informavimo priemonės užsiima propagavimu.
O jeigu šito žodžio nebelieka, man kyla tikrai labai daug abejonių, ar apskritai tas įstatymas yra veiksmingas.
Skatinamas, raginamas asmeniškai žmogaus, tai jau yra baudžiamoji atsakomybė nepilnamečio… su nepilnamečiu daryti kokį nors nusikaltimą.
Todėl manau, kad vis dėlto reikėtų pritarti gerbiamojo M. Zasčiurinsko pataisai.
Pupinis – prieš.
Ačiū.
Gerbiamieji kolegos, aišku, dėl terminų galime ginčytis iki begalybės, tačiau kai kada norėdami tam tikrus terminus labai tiksliai įvardyti ir kažko neįvardinę padarome didelių klaidų.
Tada yra tam tikras motyvas, kad čia, įstatyme, to neparašyta.
Todėl patys terminai negali būti labai tiksliai surašyti, nes visada yra galimybė ką nors praleisti, o po to praleidus – interpretuoti.
Todėl gerbiamojo Č. V. Stankevičiaus ir komiteto patobulintas variantas yra be konkrečių punktų, bet apimantis plačiau.
O įstatyme jau yra numatytos sąlygos, kaip tų terminų laikytis.
Nemanyčiau, kad reikėtų taip tikslinti.
Pritariu, kad reikėtų atmesti tam komiteto… teiktam pasiūlymui, kurį teikia gerbiamasis M. Zasčiurinskas.
Gerbiamieji kolegos, kviečiu balsuoti.
Kas pritariate Seimo nario M. Zasčiurinsko pataisai, balsuojate už, kas turite kitą nuomonę, balsuojate prieš arba susilaikote.
Balsavo 86 Seimo nariai.
Už – 22, prieš – 13, susilaikė 51.
Pataisai nepritarta.
Toliau, Seimo nario G. Navaičio 2 straipsnio 5 dalies pataisa.
Gerbiamasis pirmininke.
Komitetas svarstė ir svarstymo metu gerbiamasis G. Navaitis sutiko, kad kompiuteriniai žaidimai yra integruoti į įstatymą kituose straipsniuose, todėl savo siūlymą atsiėmė.
Dėkoju.
Gerbiamasis Navaiti, sutinkate atsiimti, taip?
Taip, patvirtinu, kad siūlymą atsiėmiau.
Dėkoju.
Toliau, 3 straipsniui pataisų nėra.
straipsnis.
Irgi yra Seimo nario G. Navaičio, 4 straipsnio 2 dalies 1 punktas.
Seimo narys patikslina kriterijų „smurtinio pobūdžio informacija“ sąvokomis „skatinanti agresyvumą ir nepagarbą gyvybei“.
Komitetas svarstė.
Ją vertino pakankamai teigiamai, tačiau balsuojant nepritarė šiam siūlymui.
Gerbiamasis Navaiti, prašom pristatyti savo pataisas.
Dėkoju, posėdžio pirmininke.
Gerbiamieji Seimo nariai, teikiu pasiūlymą, kuriuo siekiama papildyti neigiamos žalingos nepilnamečių psichinei sveikatai, dvasiniam ir doroviniam vystymuisi informacijos apibūdinimą.
Siūlau papildyti tokią informaciją samprata, įtraukiant į ją informaciją, kuri skatina agresiją ir nepagarbą gyvybei.
Šiandien viešojoje erdvėje, žiniasklaidoje, kompiuteriniuose žaidimuose tokios informacijos tikrai daug.
Jeigu įstatymo rengėjai mano, kad erotinio pobūdžio informacija, tai yra informacija apie gyvybės pradėjimą, yra žalinga nepilnamečiams, tai informacija apie gyvybės naikinimą turėtų būti vertinama kaip dvigubai žalinga.
Nuolatos matome televizijos ekranuose, skaitome laikraščiuose apie agresyvius veiksmus, apie gyvybės naikinimą.
Visai neseniai matėme šuniuko metimą nuo tilto, šuniuko metimo nuo tilto vaizdus, kuriuos kai kurios televizijos entuziastingai rodė.
Komiteto nuomone, šį pasiūlymą reikia atmesti, nes Visuomenės informavimo įstatyme į smurto sąvoką įtraukta ir agresyvumo samprata.
Manyčiau, kad tokia nuostata klaidinga, nes jei ja vadovautumės, tai nepilnamečių apsaugos nuo žalingos informacijos iš viso nereiktų, nes pakaktų vien Visuomenės informavimo įstatymo.
Prašyčiau palaikyti pasiūlymą.
Dėkoju.
Adomėnas už pasiūlymą.
Prašom.
Kolegos, siūlau palaikyti šį pasiūlymą.
Tai iš tikrųjų yra labai svarbu, nes šis įstatymas praplečia tuos terminus, kurie yra draudžiami Visuomenės informavimo įstatyme.
Smurtinio pobūdžio informacija, kuri ir taip jau buvo įstatymo projekte, ji labai tiksliai apibrėžiama, bet gali būti informacija, kuri pati nėra smurtinio pobūdžio, bet skatina prievartą, skatina smurtą ir nepagarbą gyvybei.
Taigi labai svarbu, kad ši nuostata būtų įtraukta, ir siūlau tikrai šį kolegos G. Navaičio pasiūlymą palaikyti.
Gerbiamieji kolegos, kviečiu balsuoti.
Kas palaikote Seimo nario G.Navaičio pataisą 4 straipsnio 2 dalies 1 punktui, balsuojate už, kas turite kitą nuomonę, balsuojate prieš arba susilaikote.
Balsavo 88 Seimo nariai.
Už – 70, prieš – 2, susilaikė 16.
Navaičio pataisai pritarta.
Toliau, Seimo nario S. Stomos ir panaši yra Teisės ir teisėtvarkos komiteto, iš esmės identiška.
Prašom pakomentuoti.
Pasiūlymai iš esmės tapatūs.
Komitetas nepritaria šiems pasiūlymams, nes mūsų teikiama nuostata, įrašyta įstatymo projekte, yra suderinta su Visuomenės informavimo įstatymo 13 straipsniu.
Antra vertus, komitetas pritarė, atkreipiu dėmesį, šio kriterijaus tikslinimui sąvoka „stambiu planu“.
Taigi įvedus patikslinimą „stambiu planu“ tokio kriterijaus, kaip siūlo S. Stoma ir Teisės ir teisėtvarkos komitetas, tikslinimas tampa dar nepriimtinesnis.
Komitetas nepritarė.
Gerbiamasis Sauliau, prašau pakomentuoti savo pasiūlymą.
Gerbiamieji kolegos, jeigu mes priimsime tą variantą, kurį siūlo Švietimo, mokslo ir kultūros komitetas, manau, bus ne visai gerai, nes įsivaizduokime tiesiog realiai, kaip atrodys žiūrint televizijos laidas, jeigu bus negalima parodyti tokių gyvenimo momentų, kurie yra realus gyvenimas, su kuriais vaikai, paaugliai turi susidurti ir turi žinoti, ir turi nebijoti tokių dalykų.
Man tai nesuprantama, kai mes norime atriboti ne tiek nuo paranormalių reiškinių kažkokių, kiek nuo gyvenimo realybės.
O sužeidimas žmogaus, mirtis tai yra natūralus gyvenimas, mes neturime saugoti paauglių nuo to, kas yra natūralu, mes turime saugoti juos nuo to, kas yra iškrypėliška.
O ligoje, mirtyje ir panašiuose dalykuose aš nematau nieko iškrypėliško.
Ačiū.
Gerbiamieji kolegos, kalbėti neužsirašė niekas, todėl kviečiu balsuoti.
Kas palaikote Seimo nario S. Stomos pasiūlymą, balsuojate už, kas turite kitą nuomonę, balsuojate prieš arba susilaikote.
Balsavo 81 Seimo narys.
Už – 16, prieš – 4, susilaikė 61.
Pataisai nepritarta.
Toliau yra dar vienas Seimo nario S. Stomos pasiūlymas dėl erotinio pobūdžio.
Prašau.
Komitetas nepritarė siūlymui išbraukti iš kriterijų sąrašo informaciją, kuri turi erotinį pobūdį.
Pirmiausia dėl to, kad šitos sąvokos buvimas yra suderintas su Visuomenės informavimo įstatymo 1 straipsniu ir 19 straipsniu.
Antra vertus, erotinio pobūdžio viešoji informacija yra apibrėžta Visuomenės informavimo įstatyme, apibrėžimo turinys labai aiškus, tikslus, konkretus, atitinkantis įstatymo paskirtį.
Trečia vertus, vaikai turi būti tam tikra prasme tam tikru būdu saugomi dėl savo nepakankamos brandos nuo tokios informacijos poveikio be tėvų ar globėjų žinios.
Primenu, įstatymas, Visuomenės informavimo įstatymas, draudžia pornografinio pobūdžio viešąją informaciją, erotinio pobūdžio yra kas kita.
Kviečiu visus nepritarti šitam siūlymui, jis yra esminis.
Gerbiamieji kolegos, kviečiu balsuoti, kas pritaria Seimo nario S. Stomos… 
Atsiprašau, S. Stomai nedaviau.
Prašau kalbėti.
Ačiū, Pirmininke.
Lietuva – šalis pilna paradoksų, mes pagal mūsų įstatymus leidžiame jau nuo 14 metų vaikams turėti lytinius santykius, tačiau erotika… net aš prisimenu, kai turėjau 17 metų, pasirodė toks žurnalas „Nemunas“, kur buvo fotografo, menininko R. Dichavičiaus labai gražūs moters aktai ir aš į juos žiūrėdavau.
Kiek suprantu erotiką, tai būtent yra tas, apie ką mes dabar kalbame.
Manau, kad tai yra tiesiog nesusipratimas ir kolegas prašau palaikyti.
Aš suprantu, kad čia aplinkiniais keliais mes bandome riboti, nežinau, kaip čia pasakyti korektiškai, homoseksualumo tam tikrus aspektus.
Kadangi tarsi negalime pasakyti to tiesiai šviesiai, tai mes ieškome visokių aplinkinių kelių, kabinėjamės prie erotikos, prie kitų dalykų, kad kaip nors sudarytume sąlygas riboti tai, kas mums nepatinka.
Aš manau, įstatymas turi būti tiesus šviesus, viskas turi būti surašyta aiškiai, mus ekspertai daugiausiai ir kritikavo, kad įstatymas yra labai suveltas ir sukels daug problemų jį realizuojant.
Siūlau turėti tam tikro sveiko proto ir nedrausti kokiems 16-mečiams, 17-mečiams pažiūrėti kokią erotinę nuotrauką ir panašius dalykus.
Šedžius prieš pataisą, taip?
Prašau.
Ačiū, gerbiamoji posėdžio pirmininke, aš suprantu kolegą S. Stomą, jis yra įgijęs patirties daugiau negu bet kuris čia kitas sėdintis salėje, besilankydamas tam tikrose įstaigose kelerius metus, ten turbūt susidaro kitokia nuomonė apie supantį pasaulį, bet aš tikrai tikiu, kad mūsų kolegos nepritars tokiam pasiūlymui ir skeptiškai pažiūrės į šitą sukauptos patirties daromą įtaką S. Stomai.
Siūlau balsuoti prieš.
Gerbiamieji kolegos, kas pritariate S. Stomos pasiūlymui, balsuojate už, kas turite kitą nuomonę, balsuojate prieš arba susilaikote.
Balsavo 86 Seimo nariai.
Už – 8, prieš – 10, susilaikė 68.
Nepritarta šitai pataisai.
Toliau vėl yra Seimo nario S. Stomos pataisa, kur yra „sukelianti baimę ar siaubą.“
Ir Seimo narės M. A. Pavilionienės panašiai skambanti.
Norėčiau, kad pakomentuotumėte iš karto abi.
Dėkui.
Džiaugdamasis, kad Seimas nepritarė nekaltam erotikos supratimui, kurį propaguoja S. Stoma, taip pat tvirtinu, kad komitetas nepritarė ir kitam jo siūlymui bei Seimo narės M. A. Pavilioninės siūlymui.
Vienas Seimo narys siūlė išbraukti informaciją, kuri sukelia baimę ir siaubą.
Tai informacija, susijusi su kriterijais, nulemtais vaiko nepatyrimo, nebrandos ir psichologinio neatsparumo.
Antra vertus, tai kriterijus, kurį pripažįsta ir patys žurnalistai, jis yra įteisintas jų Etikos kodekse.
Ir nepritarėme M. A. Pavilionienės siūlymui išplėsti šitą sąvoką iki psichologinio smurto apibrėžimo iš esmės.
Primenu, kad smurtinio pobūdžio informacija savaime yra apibrėžta Visuomenės informavimo įstatyme ir yra minima šito įstatymo projekto šito straipsnio 1 punkte.
Būtent dėl tų motyvų nepritariame nei vienam, nei kitam siūlymui.
Gerbiamasis Stoma, prašau pristatyti savo pasiūlymą.
Taip, čia, matyt, iš tos pačios serijos keistų dalykų, mano požiūriu, jie iš tikrųjų yra sunkiai apibrėžiami.
Kas vienam sukelia baimę, kitam tos baimės nesukelia.
Pavyzdžiui, yra net ir suaugusių žmonių, kurie bijo sliekų, varlių ir panašių dalykų.
Tai manau, kad baimė irgi yra visiškai natūralus jausmas žmogaus – ir vaiko, ir paauglio.
Jeigu bus tam tikra viešoji informacija, kuri kai ką gąsdins ar net visus gąsdins, bet ji neturės kokio nors destruktyvaus poveikio psichikai… 
Jeigu čia iš tikrųjų buvo norėta apriboti destruktyvų poveikį, tai reikėjo kaip nors kitaip formuluoti.
Bet tiesiog parašyti, kad bet kokia informacija, kuri sukelia baimę ir siaubą, jau yra draustina, manau, irgi vienas iš tų keistų nesusipratimų, kurių pilna ne tik mūsų šalyje, bet ir šiame Seime.
Ačiū.
Gerbiamoji Pavilioniene, jūs palaikote S. Stomos pasiūlymą?
Aš palaikau savo, bet norėjau paaiškinti dar „baimės“ sąvoką.
Jeigu…
Taip, aš labai atsiprašau, tada mes turime iš eilės.
Iš pradžių S. Stomos pasiūlymas, po to bus jūsų.
Ar yra norinčių palaikyti S. Stomos pasiūlymą, kalbėti?
Nėra.
Gražulis prieš S. Stomos pasiūlymą?
Taip.
Prašau.
Aš prieš pasiūlymą.
Man atrodo, kad pirmiausia, gerbiamieji Seimo nariai, registruodami pataisas pažiūrėkim, koks įstatymas, t. y. nepilnamečių apsaugos nuo neigiamos informacijos priemonių įtakos.
Man atrodo, kad jūs pamirštate registruodami pataisas, koks šio įstatymo tikslas.
Juk mes supraskime, kad mes siekiame, kad mūsų vaikai, jaunimas augtų kiek galima palankesnėje terpėje, kad augtų padorūs, kad tikrai būtų kuo mažiau stresų.
O jūs kažkaip… 
Aš tiesiog gerbiamojo Sauliaus antrą pataisą, jo užregistruotą… 
Na, negaliu suprasti, ko jis siekia.
Todėl, manau, susivokime, Seimo nariai, registruodami pataisas ir tikrai tokioms pataisoms nepritarkime, o Saulius, būtų geriausia, kad atsiimtų tą pataisą.
Kadangi gerbiamasis S. Stoma neatsiima, tai aš kviečiu balsuoti.
Kas pritariate S. Stomos pataisai, balsuojate už, kas turite kitą nuomonę, balsuojate prieš arba susilaikote.
Balsavo 74 Seimo nariai: už – 9, prieš – 8, susilaikė 57.
Pataisai nepritarta.
Dabar kviečiu Seimo narę M. A. Pavilionienę pristatyti savo pataisą.
Labai ačiū.
Aš prašyčiau balsuoti už mano pataisą.
Baimė, kaip sakiau, yra instinktas, kuris kartais ir išgelbsti žmogų iš sudėtingų situacijų, bet baimė, kurią sąmoningai inspiruoja kažkokie dalykai, virsta psichologiniu smurtu.
Štai šitos baimės rodyti ar įteigti nepilnamečiui nederėtų, todėl prašau palaikyti mano pataisą.
Ačiū.
Zasčiurinskas nori kalbėti prieš šią pataisą.
Gerbiamieji kolegos, aš iš tiesų pritarčiau gerbiamosios Seimo narės šiai pataisai, jeigu nebūtų žodelio „ir“.
Nes dabar kaip yra?
Jeigu sukelia baimę ar siaubą, turi būti dar viena sąlyga, kad tai būtų prilyginama psichologiniam smurtui.
Jeigu būtų be žodelio „ir“, aš, aišku, raginčiau visus balsuoti už, o dabar kaip papildoma sąlyga.
Negaliu pritarti tokiam siūlymui.
Dėkui.
Stoma – už.
Taip, čia yra tas atvejis, kai gerbiamoji M. A. Pavilionienė patikslino tą apibrėžimą.
Manau, kad jeigu jau neišbraukėme, tai tikrai yra geriau nei komiteto siūlomas variantas, nes vis dėlto taip mes detalizuojame įstatymą, šitą jo punktą vykdyti būtų lengviau ir tas įstatymas būtų realiai veikiantis.
Pagal eigą matau, kad mes vėl priimsime įstatymą, kuris realių pasekmių mūsų visuomenės gyvenime neturės.
Gerbiamieji kolegos, kviečiu balsuoti.
Kas pritariate Seimo narės M. A. Pavilionienės pasiūlymui, balsuojate už, kas turite kitą nuomonę, balsuojate prieš arba susilaikote.
Balsavo 75 Seimo nariai: už – 33, prieš – 8, susilaikė 34.
Pataisai nepritarta.
Toliau – Seimo narių M. Adomėno, V. Stundžio, V. Aleknaitės-Abramikienės ir Teisės ir teisėtvarkos komiteto.
Tuomet grupuojam šitaip.
Prašau, komiteto pirmininkas.
Iš esmės visi šeši pasiūlymai yra panašaus pobūdžio.
Tai aš tiesiog iš karto pristatau.
Gerai, tada visus pristatykite.
Dėkoju.
Pirma kuriems pritariam, ir turbūt tada suprasime, kodėl kitiems nepritariam.
Taigi kriterijus, kuriuo apibrėžiama informacija, skatinanti lošti, dalyvauti azartiniuose lošimuose, loterijose ir kituose žaidimuose, kur sudaromas lengvo laimėjimo įspūdis, sukėlė daug diskusijų.
Po ilgų diskusijų įvertinęs tai, kad loterijų organizavimas Lietuvoje yra teisiškai reglamentuotas, veikia institucija, yra kiekvienos loterijos organizavimo taisyklės, komitetas visiškai sutinka, kad iš šio kriterijaus būtų išbrauktas žodis „loterijose“, tai yra pritarė Seimo nario Ž. Šilgalio pasiūlymui.
Kartu visiškai aišku, kad kitiems pasiūlymams yra nepritarta, ir tikėtina, kad dalis savo kitokius pasiūlymus turbūt atsiims.
Gerbiamieji kolegos, kadangi dabar pasakė komiteto pirmininkas, tai aš ir siūlyčiau pirmiausia nagrinėti Seimo nario Ž. Šilgalio pasiūlymą, ar mes pritariame pritarimui komiteto, kuris vieninteliam pasiūlymui pritarė.
Jeigu mes balsuojam ir pritariam šiai komiteto nuomonei, tai tada kitų nereikia svarstyti, nes jie yra alternatyvūs.
Tai ar mes bendru sutarimu pritariame komiteto išvadai pritarti Seimo nario Ž. Šilgalio pasiūlymui?
(Balsai salėje) Taip?
(Balsai salėje) Tai reikia klausyti, ką tik komiteto pirmininkas pasiūlė ir išaiškino.
(Balsai salėje) Gerbiamojo Ž. Šilgalio nematau.
Kviečiu iš karto balsuoti.
Dar kartą skaitau: „Siūlau pakeisti 4 straipsnio 2 dalies 6 punktą ir jį išdėstyti taip: skatinti lošti, raginti, siūlyti dalyvauti azartiniuose lošimuose… (išbraukti „loterijose“) ir kituose žaidimuose, kuriuose sudaromas lengvo laimėjimo įspūdis“.
Jeigu toks tinka, tada taupydama laiką galėčiau siūlyti bendru sutarimu tam pritarti.
Pritariam.
Gerbiamojo Ž. Šilgalio pasiūlymui pritariam.
Tada Seimo narių M. Adomėno ir kompanijos – S. Stomos, M. Varaškos – turime nepritarti, nes jie yra alternatyvūs, jeigu mes pritarėm šiam pasiūlymui.
(Balsai salėje) Šaukštai po pietų, Petrai!
Reikėjo siūlyti iš karto. (Balsai salėje)
Dabar, gerbiamasis komiteto pirmininke, keliaujam toliau.
Yra S. Stomos dar vienas pasiūlymas.
dalyje kalbama apie palankiai vertinamą priklausomumą nuo įvairių narkotinių ir toksinių medžiagų.
Prašau.
Komitetas nepritarė aktyvaus Seimo nario S. Stomos šiam siūlymui būtent dėl to, kad Seimo narys siūlo įstatymo projekte įrašytąjį kriterijų, jo turinį iš esmė susiaurinti.
S. Stoma siūlo palikti tiktai informaciją, kuri susijusi su vartojimo akcentu, bet siūlo atsisakyti kitos informacijos, kurioje yra palankiai vertinamas priklausomumas nuo narkotinių ir kitokių psichotropinių medžiagų.
Būtent dėl to komitetas nesutinka tokiam pasiūlytam kriterijaus turinio siaurinimui.
Gerbiamasis Sauliau, prašau tuomet pristatyti savo pataisą, jeigu neatsiimate?
Taip, aš greitai perskaitysiu ją: „…kuria skatinama vartoti narkotikus, toksines, psichotropines medžiagas, tabaką ar alkoholį, taip pat kitas medžiagas, vartojamas svaiginimosi tikslais“.
Iš tikrųjų ši mano pataisa nėra esminė, tai yra redakcinė pataisa, kuri, mano požiūriu, daug aiškiau viską apibrėžia, nes palankiai vertinamas priklausomumas… 
Ar yra kas nors, kuris palankiai vertintų priklausomumą?
Esmė yra ta, ar skatinama vartoti tuos blogus dalykus, ar ne.
Čia tiesiog neprincipinis dalykas.
Tai yra grynai dėl įstatymo aiškumo.
Manau, kai įstatymas redakciniu požiūriu yra aiškesnis, jis po to gyvenime geriau veikia.
Ačiū.
Gerbiamieji kolegos, kviečiu balsuoti.
Kas pritariate S. Stomos pasiūlymui, balsuojate už, kas turite kitą nuomonę, balsuojate prieš arba susilaikote.
Balsavo 80 Seimo narių.
Už – 6, prieš – 9, susilaikė 65.
Pataisai nepritarta.
Toliau yra Seimo nario Č. V. Stankevičiaus pasiūlymas.
Prašom.
Ar atsiima Č. V. Stankevičius?
Mes turime informaciją, kad lyg ir atsiima.
Prašom.
Norėčiau paaiškinti ir Seimas galėtų nuspręsti.
Buvo atnaujintas, kurį Prezidentės buvo siūlyta išbraukti.
Atnaujintas 11 punktas – informacija, kuria tyčiojamasi iš žmogaus.
Diskusijos komitetuose metu man buvo pasakyti argumentai, kad mano siūlymą atstoja sąvoka, „kuriuo skatinamas žmogaus orumą žeminantis elgesys“.
Aš dėl to nesu tikras.
Čia kaip Seimas spręstų, taip galėtų būti.
Aš neturiu tvirtos nuomonės dėl to.
Tai jūs neatsiimate?
Nes mums duota informacija, kad jūs atsiėmėte šitą pataisą.
Komitete sutikau, kad būtų įrašytas 11 straipsnis – „kuriuo tyčiojamasi iš žmogaus“.
Bet kiti Seimo nariai sako, kad nereikėtų šito atsisakyti.
Tai gal Seimas išspręstų.
Gerai.
Jeigu jūs neatsiimate, tai tada M. Adomėnas palaiko Č. V. Stankevičiaus pasiūlymą.
Kolegos, atkurtas 11 punktas, kur yra ribojama informacija, kuria tyčiojamasi iš žmogaus, iš tiesų nesutampa savo turiniu su gerbiamojo Č. V. Stankevičiaus siūlymu.
Jis, taip vaizdžiai tariant, siūlo riboti informaciją, kuria skatinamas tyčiojimasis iš žmogaus, tai yra taip pat skatinamas elgesys, kuriuo tyčiojamasi, ne tik ribojamas pats tyčiojimasis.
Taigi čia yra papildomas turinys.
Žmogaus orumą žeminančio elgesio pavyzdžių, man atrodo, mes matome gana daug ir skatinimas santykių ar nuostatų, kurios verstų ar ragintų jaunus žmones negerbti žmogaus orumo, tos konstitucinės vertybės… 
Aš manau, tam yra pritartina.
Tai iš tiesų yra gana svarbi nuostata.
Siūlau balsuoti už Č. V. Stankevičiaus pasiūlymą.
Pavilionienė prieš?
Labai ačiū.
Orumas yra gana abstrakti sąvoka, ir kiekvienas žmogus orumą supranta savaip.
Mūsų teisiniuose dokumentuose yra tokia sąvoka „garbė ir orumas“.
Aš manau, kad čia dar viena iš tų abstraktybių, kurių yra tiek daug šiame įstatyme, todėl siūlau nepalaikyti šios pataisos.
Pirmininke, prašau jūsų dar.
Komitetas svarstė gerbiamojo Č. V. Stankevičiaus pasiūlymą kitame kontekste.
Aš tik galiu pasakyti, kad kontekstas yra pasikeitęs, bet komitetas tuo metu nepritarė šitam siūlymui.
Lygiai taip pat atkreipiu dėmesį į žemiau užrašytąjį pasiūlymą, tai yra Teisės ir teisėtvarkos komiteto siūlymą.
Teisės ir teisėtvarkos komitetas Č. V. Stankevičiaus pasiūlymui pritarė.
Švietimo, mokslo ir kultūros komitetas irgi nepritarė šiam siūlymui, nes buvo pritarta kitai formuluotei, bendresnei formuluotei – „kuria tyčiojamasi iš žmogaus“.
Pristatydamas komiteto poziciją, sakau, kad tai nesukeltų jokių keblumų, jeigu būtų balsuojama Seimo kitaip, negu pasakė komitetas.
Taigi, gerbiamieji kolegos, ir kviečiu balsuoti.
Kas pritariate Č. V. Stankevičiaus pasiūlymui, balsuojate už, kas turite kitą nuomonę, balsuojate prieš arba susilaikote.
Balsavo 82 Seimo nariai.
Už – 58, prieš – 1, susilaikė 23.
Stankevičiaus pataisai pritarta.
Dabar, gerbiamasis komiteto pirmininke, yra 12, 13 pastraipos ir yra Seimo narių S. Stomos, E. Klumbio ir Seimo narės M. A. Pavilionienės iš esmės labai panašūs pasiūlymai.
Tai gal jūs pristatykite.
Ir šiek tiek kito pobūdžio, bet beveik panašus M. Varaškos siūlymas.
Tai komitetas nepritarė siūlymams išbraukti iš kriterijų sąrašo paranormalius reiškinius, kurie gali sudaryti reiškinių tikrumo įspūdį, kaip informaciją, kuri gali daryti esminę įtaką vaiko psichinei sveikatai ir pasaulėžiūros formavimuisi.
Atkreipiu dėmesį, kad ši sąvoka dera ir su Žurnalistų ir etikos leidėjų kodeksu.
Trečias dalykas, komitetas yra pritaręs šio kriterijaus papildymui žodžiu „inscenizuoti“, tai yra komitetas prieš tai pasirinko žodį „inscenizuoti“.
M. Varaška siūlo „imituoti“.
Žodis „imituoti“ suteikia kiek kitokią reikšmę paranormaliems reiškiniams, o demonstruojami inscenizuoti paranormalūs reiškiniai… kriterijus turėtų kelti mažiausiai abejonių.
Atkreipiu dėmesį – „inscenizuoti“.
Būtent dėl tų motyvų nepritaria S. Stomos, E. Klumbio, M. A. Pavilionienės ir Seimo nario M. Varaškos siūlymams.
Dėkoju.
Ir dabar tada S. Stoma.
Prašom.
Ačiū, Pirmininke.
Taip, čia vėl panašus dalykas.
Įsivaizduokime dabar Antrąjį Kristaus atėjimą.
Kai kurie šauks, kad tai yra paranormalus reiškinys, kai kurie tuo tikės.
Nėra aiškios ribos.
Negi taip sunku suprasti, kad tarp paranormalumo ir realybės ribų nėra, ir Seimas tiesiog nepajėgus tas ribas nustatyti.
Įsivaizduokime dabar – koks nors mūsų pilotas, nežinau, R. Paksas ar ne R. Paksas, su savo lėktuvu atsidurtų bušmėnų gentyje, kuri nėra mačiusi lėktuvo, ir jai tai būtų paranormalus reiškinys.
Nėra ribos.
Tai yra absurdai.
Kreipiuosi: gerbiamieji Seimo nariai, nepriimkime mes tokių įstatymų, kurie yra aiškiai absurdiški.
Ačiū.
Adomėnas – prieš.
Kolegos, man regis, kad tie, kas siūlo išbraukti šią nuostatą, nesugeba to vieno sakinio įdėmiai perskaityti.
Juk čia kalbama ne apie paranormalių reiškinių uždraudimą, netgi ne apie paranormalių reiškinių rodymo uždraudimą, bet apie ribojimą tokiu atveju, kai paranormalūs reiškiniai yra inscenizuojami ir pateikiami kaip dokumentinė tikrovė.
Jeigu įvyktų pasaulio pabaiga ir Antrasis atėjimas ir tai būtų nufilmuota tiesiogiai, taip, bet jeigu yra imituojami poltergeistai ir visa tai pateikiama kaip dokumentika, tai tokių reiškinių… tokio rodymo, man atrodo, tikrai nereikėtų teikti, nes taip kuriamas iracionalus pasaulėvaizdis, būtent apgaulės būdu kuriamas iracionalus pasaulėvaizdis, kur sveikas protas negalioja, tarsi sveiko proto Lietuvoje būtų per daug.
Siūlau iš tikrųjų nepritarti siūlymams išbraukti šį punktą.
Gerbiamieji kolegos, kviečiu balsuoti už visą paketą Seimo narių S. Stomos, E. Klumbio, Seimo narės M. A.
Pavilionienės ir M. Varaškos.
Kas pritariate šioms pataisoms, balsuojate už, kas turite kitą nuomonę balsuojate prieš arba susilaikote.
Balsavo 81 Seimo narys: už – 26, prieš – 7, susilaikė 48.
Pataisoms nėra pritarta.
Prašau, E. Klumbys.
Gerbiamieji kolegos, noriu pasakyti po šio balsavimo dvi mintis.
Pirmiausia prisiminkit – kažkada Džordaną Bruno inkvizicija sudegino ant laužo už tai, kad jis teigė, kad Žemė sukasi apie Saulę.
Tai, kas dabar yra laikoma paranormaliu reiškiniu, galbūt po 50 metų bus normaliu reiškiniu.
Ir antras dalykas, aš noriu atkreipti dėmesį į tai, kad tai, kas yra inscenizuojama ir rodoma, tai nėra dokumentika.
Tai yra paprasčiausi vaidybiniai filmai ir galbūt kažkokios aiškinamosios pozicijos, bet jeigu mes kalbam apie reiškinius, tai nėra šitie reiškiniai inscenizuojami.
Sabatauskas.
Ačiū, gerbiamoji Pirmininke, kad dabar duodat teisę kalbėti.
Kai aš užsiregistravau dėl balsavimo motyvų, kad palaikyčiau vieną iš siūlymų, kolega S. Stoma komentavo savo siūlymą kaip autorius, o aš norėjau palaikyti, jūs man tokio žodžio nesuteikėte.
Užsirašęs buvo S. Stoma čia, mano kompiuteryje.
Nesvarbu, kur jis užsirašė.
Jis komentavo kaip autorius.
Taigi jūs man tokio žodžio nesuteikėte ir, iš kitos pusės, pažeidėt Seimo statutą.
Dabar replika po balsavimo dėl to, ką mes nubalsavom.
Gerbiamieji kolegos, artėja Kalėdos.
Tai taip išeina, kad tie visi vaidybiniai filmai, kur rodoma, kaip Kalėdų Senelis su elnių kinkiniu pakyla į orą ir skrenda su dovanų maišu, yra paranormalus reiškinys.
Ar jūs matėt realybėj kur nors tokį?
Ne.
Vadinasi, tokių filmų vaikams rodyti bus negalima.
Štai už ką jūs nubalsavote.
Varaška.
Ačiū, gerbiamoji Pirmininke.
Aš norėjau tiesiog informuoti jus, kad mano pasiūlymas skyrėsi nuo prieš tai buvusių trijų, todėl aš nenorėčiau sutikti, kad jį buvo galima svarstyti kartu bendru paketu.
Ačiū.
Taip pristatė komiteto pirmininkas, bendru paketu.
Prašau, K. Daukšys.
Iš tikrųjų tai aš norėjau kolegai Juliui pasakyti, kad fantazijos ir paranormalūs reiškiniai yra du skirtingi dalykai.
Tai čia kaip pasižiūrėsi į tas pasakas.
Ar galima?
Prašau, K. Masiulis.
Kolegos, į mokslo metodologiją labai seniai Tomas Kunas įvedė tokią sąvoką „normalus mokslas“ ir „paradigmos“ sąvoką.
Ir visa tai, kas netelpa į mokslą kaip paradigma, yra paranormalu.
Tai dabar mes tuo vadovaudamiesi visa tai, ką mokslas turėtų tirti, išmetam ir nebegalima apie tai diskutuoti.
Aš kalbu apie tai, kad arba mes tą išbraukim, arba vadinkim antimoksliniais dalykais.
Visokie burtai, visokios nesąmonės, astrologijos, tai tikrai nėra mokslinės paradigmos.
Ir tikrai nėra mokslo tiriamos arba neištirti dalykai.
Bet paranormalius reiškinius arba juos inscenizuoti… žmogus sirgo vėžiu, staiga pagijo, nesuprantama, kaip pagijo, mokslas negali paaiškinti, netelpa į mokslo paradigmą.
Uždrauskim apie tai kalbėti, apie tai informuoti, kad taip būna.
Uždrauskim, nes tai yra paranormalu, akivaizdžiai paranormalu, į jokią mokslinę paradigmą netelpa.
Aš iš mokslo metodologijos disertaciją gyniau, man tiesiog nesuprantama, kaip tai galima daryti.
Dėkoju.
Pavilionienė.
Labai ačiū.
Gerbiamoji Pirmininke, suplakdami visus pasiūlymus į vieną bloką, mes ir nubraukiam juos.
Mano pasiūlymas buvo iš viso iš įstatymo išbraukti šitą punktą, neliesti to, kas mokslo neapibrėžta.
Iš viso išbraukti, o ne…
Ir S. Stomos toks pat.
Vienodi pasiūlymai, dėl to ir sublokuoti.
Bet jūs kalbėjote apie inscenizavimą, apie imitavimą.
Tai tiesiog nežinau, ačiū.
Gerbiamieji kolegos, aš norėčiau nutraukti pasisakymus.
Tai yra replikos po balsavimo.
Ir iš tiesų, gerbiamasis komiteto pirmininke, aš dabar paskaičiau, kad Seimo nario M. Varaškos yra visiškai kitoks pasiūlymas negu trijų anksčiau išvardytų Seimo narių.
Tai gal vis dėlto, gerbiamasis Varaška, jūs atskirai pristatykit savo pasiūlymą.
Aš tik prieš jam pradedant pristatyti atkreipsiu dėmesį: komitetas pasirinko sąvoką „inscenizuoti“, M. Varaška siūlo „imituoti“.
Reikšmių skirtumas yra esminis.
Ačiū, gerbiamoji posėdžio pirmininke.
Gerbiamasis pranešėjau ir kolegos, mes kartu su kai kuriomis interesų grupėmis, su jų atstovais sutarę dėl galimos tokio punkto taikymo praktikos vis dėlto manom, jog žodis „imituoti“ turėtų būti priimtinesnis ir parankesnis tiek transliuotojams, tiek ir laidų kūrėjams suprantamesnis, nes imitacija tiksliau atskleidžia to paranormalaus reiškinio, sakykime, netikrumo pusę.
Ir iš tiesų būtų tiksliau, sakykime, vertinti ir kvalifikuoti šiandieną tas realybės laidas, kurios yra rodomos televizijoje ir yra susijusios su visokiais ekspertais, pranašais, astrologais ir jų kuriamomis paranormalių reiškinių vizijomis.
Tokia būtų mūsų nuomonė.
Ačiū.
Dėkoju.
Gerbiamieji kolegos, kviečiu balsuoti.
Kas palaiko M. Varaškos pasiūlymą, balsuojate už, kas turite kitą nuomonę, balsuojate prieš arba susilaikote.
Balsavo 69 Seimo nariai: už – 19, prieš – 3, susilaikė 47.
Varaškos pasiūlymui nepritarta.
Replika po balsavimo – M. Zasčiurinskas.
Gerbiamieji kolegos, man atrodo, kad mes daug greičiau priimtume šio įstatymo pataisas, jeigu įvertintume du aspektus.
Šiame įstatyme yra įrašyti protingumo, sąžiningumo ir padorumo principai.
Tai ten, kur jau mūsų protas ir disertacijos neleidžia suvokti vieno ar kito reiškinio, tai mes galim vadovautis šiandieniniu mūsų protu.
Tai viena.
Ir antra, įvertinkim tai, kad tai įstatymas apie nepilnamečius.
Nepilnametis – tai ne tas, kuris yra 14, 15, 16 metų.
Į tą kategoriją patenka ir 2, ir 3, ir 4 metų vaikai.
Ačiū.
Gerbiamasis komiteto pirmininke, toliau yra Seimo nario G. Songailos pasiūlymas papildyti 14 punktą.
Taip, gal pakomentuokit.
Prašau.
Gerai, dėkui.
Seimo narys G. Songaila siūlo papildyti naujuoju 14 punktu ir šiek tiek siauresnę sampratą teikia Seimo narys A. Dumbrava.
Man regis, jie turėtų sutikti, kad iš esmės analogiški yra siūlymai.
Komitetas nepritarė siūlymams pildyti kriterijų sąrašą įvertindamas tai, kad visa kriterijų visuma, kuria apibrėžiama informacija, kaip galinti daryti neigiamą poveikį vaiko vystymuisi, iš esmės įvertina jų pasiūlymus, ir komitetas pritarė 14 punkto tokiai redakcijai, kuri yra pateikta įstatymo projekte, be to, išplėtė kai kuriuos kitus kriterijus.
Taigi dėl šitų argumentų komitetas nepritarė, nes tokiu būdu iš tikrųjų būtų išskirta viena žmonių grupė šiame įstatyme.
Jinai būtų įvardijama ir tai keltų vėlgi aistras ir diskusijas.
Gerbiamasis pirmininke, tada noriu atsiklausti, ar galim sugrupuoti G. Songailos ir A. Dumbravos pasiūlymus, ar atskirai?
Taip, mūsų supratimu, galime.
Kolegos sako, kad skirtingi.
Kad nekiltų vėl nesusipratimų, dirbsim ilgiau, bet tada už kiekvieną atskirai.
Palaikantis G. Songailą P. Gražulis nori kalbėti.
Atsiprašau, pats G. Songaila turi dar pristatyti.
Atsiprašau.
Gerbiamieji Seimo nariai, priėjome, man atrodo, esminį momentą šiame įstatyme.
Komiteto pateikti argumentai, kad neva kitos pataisos apima šį sakinį, aš jį pacituosiu: „kuriais skatinami homoseksualūs, biseksualūs ar poligaminiai santykiai“, noriu pasakyti, kad vis dėlto neapima, nes homoseksualių santuokų nepropagavimas arba erotikos nepropagavimas iš tikrųjų neapima visų atvejų, kai gali būti skatinami homoseksualūs santykiai.
Noriu atkreipti dėmesį, kad čia nėra išskirta viena kažkokia grupė, nes poligaminiai santykiai taip pat kalba apie tuos atvejus, kai yra ne norma.
Šiuo atveju apie ką mes ginčijamės?
Ginčijamės apie nepilnamečių lytinį dorinį švietimą.
Viskas, kas yra ne norma… Tai turėtume ginti, kad būtų norma, o ne nenorma.
Dėl to aš siūlyčiau pritarti mano pasiūlymui, nes jis yra aiškus, jis nėra alternatyvus kitiems pasiūlymams, kuriems aš pritariu.
Gražulis pritaria G. Songailai.
Gerbiamieji kolegos, svarstymo stadijoje taip pat buvo kalbėta ir pasakyta, kad tai yra esminė pataisa.
Jeigu nepriimsime šitos pataisos, tie, kurie vetavo, kurie bandė inicijuoti šio įstatymo pataisas… Faktiškai šis įstatymas neteks esminių dalykų.
Aš manau, kaip pasakė G. Songaila, tai yra ne tie dalykai, tai nėra alternatyva, tai yra papildymas.
Mes siekiame, kad nebūtų galima propaguoti homoseksualių ir kitokių santykių, pateikti jų pozityviai.
Aš manau, jeigu mes nepritarsime šitai pataisai, vėl per „Gender Loops“ ar kitokias programas bus platinami vaikų darželiuose įvairūs vadovėliai, kaip princas įsimylėjo princą ir panašiai ir laimingai gyveno.
Todėl, gerbiamieji Seimo nariai, išlikime principingi ir pritarkime šitai esminei pataisai.
Vėsaitė nepalaiko pataisos.
Prašau.
Gerbiamieji kolegos, jeigu jūs norite duoti prezidentūrai dar papildomai darbo ir gauti pylos nuo visų žmogaus teisių gynėjų, tada, aišku, būtų galima palaikyti šitą pataisą.
Bet iš tikrųjų aš noriu jums priminti, kad gruodžio 1 d. įsigaliojo Lisabonos sutartis, o su ja – pagrindinė Žmogaus laisvių ir teisių chartija.
Aš manau, kad šita pataisa iš tikrųjų pažeistų būtent teisę žinoti.
Gerbiamieji kolegos, dėmesio!
Kviečiu balsuoti.
Kas palaikote G. Songailos pataisą, balsuojate už, kas turite kitą nuomonę, balsuojate prieš arba susilaikote.
Balsavo 81 Seimo narys.
Už – 45, prieš – 7, susilaikė 29.
Pataisai pritarta.
(Plojimai) A. Dumbravos pataisai mes irgi… 
Nereikia.
Dėkoju.
Gerbiamasis komiteto pirmininkas nori kažką sakyti.
Aš, kaip komiteto pirmininkas, prašyčiau tokiu atveju daryti svarstymo pertrauką.
Komitetas turi pasitarti dėl kai kurių dalykų.
Gerbiamieji kolegos, Statuto 154… 
Tiktai nerėkite!
Statuto 154 straipsnis sako, jeigu įstatymo projekte svarstymo metu buvo priimtos pataisos, kurios panaikino įstatymo principus ir sandarą lemiančius straipsnius, Seimo posėdyje galima paprašyti arba pranešėjo, arba komiteto vardu pertraukos.
Šį siūlymą Seimas priima balsuodamas.
Todėl reikės balsuoti dėl komiteto pirmininko pasiūlymo.
Prašau.
Klumbys.
Gerbiamoji Seimo Pirmininke, jūs teisingai pacitavote ir perskaitėte vieną esminę išlygą: jeigu priimti pataisymai iš esmės keičia įstatymo prasmę.
Šitas pasiūlymas iš esmės nekeičia, todėl tai nėra pagrindas prašyti pertraukos.
Pertraukos galėtų prašyti frakcija, bet ne komiteto vardu, štai čia yra esminis dalykas.
Gerbiamasis kolega, komiteto pirmininkas pagal Statutą turi teisę matyti, ar įvyko pokyčių įstatyme, ar ne, ir prašyti pertraukos, o mes balsuodami Seime apsisprendžiame, ar pritariame komiteto pirmininko siūlymui daryti svarstymo pertrauką.
Kviečiu balsuoti be didelio šurmulio ir apsispręsti balsuojant.
Kas už tai, kad būtų pritarta komiteto pirmininko pasiūlymui daryti svarstymo pertrauką, balsuojate už, kas turite kitą nuomonę, balsuojate prieš arba susilaikote.
Balsavo 87 Seimo nariai.
Už – 53, prieš – 21, susilaikė 13.
Daroma pertrauka.
Aš dar kartą noriu atkreipti komiteto pirmininko dėmesį, jeigu Seimas šį pasiūlymą priima (o Seimas priėmė), procedūra kartojama nuo įstatymo projekto svarstymo pagrindiniame komitete.
Šia galimybe įstatymo projekto svarstymo metu galima pasinaudoti tik vieną kartą.
Svarstymo procedūrą komitete pradedame iš naujo.
Sugrįžtame.
Prašau.
Dar Etikos ir procedūrų komisijos pirmininkas.
Ačiū, gerbiamoji Pirmininke.
Aš norėčiau, kad būtų taikoma 154 straipsnio 3 pastraipa, nes 2 pastraipa išties turėjo būti, pagal 1 straipsnį turėjo būti daroma pertrauka priėmus visas pataisas.
Aš 3 ir citavau.
Tada ne pertrauka vadinama, o projektas atidėtas taisyti.
Taip.
Pats 154 straipsnis vadinasi „Papildomos pertraukos įstatymo projekto svarstymo metu“.
Aš citavau prieš tai 154 straipsnio 3 pastraipą, o dabar perskaičiau 4, kad komitetas žinotų, kad įstatymo svarstymas grįžta į komitetą nuo pradžių.
Prašau.
Gražulis.
Gerbiamieji kolegos, vėl 2K projektas – socialdemokratai ir krikščionys demokratai.
Kad socialdemokratai gina tuos visus „pedikus“, homoseksualus, suprantama…
Skaitykitės su žodžiais, jūs esate Lietuvos Respublikos Seime.
Palaukite, duokite man pasakyti…
Aš išjungiu jūsų mikrofoną.
(Balsai salėje) Gerbiamieji kolegos, čia yra Lietuvos Respublikos Seimas, kalbėkite pirmiausia lietuviškai, jokio žmogaus, gyvenančio Lietuvoje, įžeidinėti jums niekas nedavė teisės, kalbėkite atsakingai.
Songaila.
Gerbiamieji Seimo nariai, Seimo Pirmininke, jūs formulavote balsavimą dėl pertraukos.
Seimo nariai, kurie balsavo, jie galėjo neteisingai suprasti jūsų mintį.
Jeigu jūs norėjote pasiūlyti, kad būtų atidėtas taisyti, taip reikėjo ir formuluoti.
Todėl aš siūlau perbalsuoti ir arba siūlyti tą, ką siūlė, kad būtų pertrauka, arba siūlyti atidėti.
Dabar mes balsavome dėl pertraukos, o ne dėl to, kad atidėtume.
Labai atsiprašau, bet reikėtų perbalsuoti dėl to, kas yra siūloma, o ne dėl ko nors kito.
Gerbiamasis kolega, aš jums siūlau atsiversti Statutą, jeigu negalite klausyti žodžiu.
154 straipsnis skamba taip: „Papildomos pertraukos įstatymo projekto svarstymo metu.“
Komiteto pirmininkas, būdamas tribūnoje, ir paprašė papildomos pertraukos dėl įstatymo projekto svarstymo metu.
Klausykite toliau, viskas yra fiksuota.
Aš toliau pacitavau 154 straipsnio 3 punktą, kas jame pasakyta, kad įstatymo projekto svarstymo metu buvo priimtos pataisos, kurios panaikino įstatymo principus ir t. t.
Komiteto pirmininkas su tuo sutiko, jūs dėl to ir balsavote.
Bet 154 straipsnis kalba apie pertrauką įstatymo projekto svarstymo metu.
punktas sako, kad jeigu mes priimame tokį sprendimą, tada paaiškinama, kaip yra vykdoma ši procedūra.
Todėl nematau jokio reikalo perbalsuoti.
(Balsai salėje) Prašom.
Gerbiamoji Seimo Pirmininke, būkime labai tikslūs, 154 straipsnio 3 dalis sako: „Jeigu įstatymo projekto svarstymo Seime metu buvo priimtos pataisos (apie jas mes čia kalbame), kurios panaikino įstatymo principus ir sandarą lemiančius straipsnius (tas yra labai abejotina), taip pat atskirus skirsnius ar skyrius, pranešėjas iki svarstymo posėdyje pabaigos gali pasiūlyti atidėti projektą taisyti.“
Seimo narys V. Stundys paprašė pertraukos, tai yra skirtumas.
Jis neprašė atidėti projekto taisyti.
Tada aš siūlyčiau pagal Statutą jums teikti šį po to, jeigu V. Stundys patikslintų savo pasiūlymą.
Tada mes išspręstume šį ginčą.
Gerbiamieji kolegos, siūlau kreiptis į Etikos ir procedūrų komisiją, jeigu jums yra neaišku.
Aš cituoju straipsnį, jūs cituojate, kaip jūs suprantate.
Kad nebūtų ginčo dabar posėdžio metu tarp manęs ir jūsų, gerbiamasis Klumby, prašom kreiptis į Etikos ir procedūrų komisiją.
Ji išaiškins, ar aš teisingai pasinaudojau 154 straipsnio sąvokomis ir pavadinimu to straipsniu, dar kartą cituoju – „Papildomos pertraukos įstatymo projekto svarstymo metu“, ir tada mes grįšime prie šio klausimo.
Šio klausimo svarstymas baigtas. (Balsas salėje: „Tai duokite pasakyti repliką, gerbiamoji Pirmininke.“)
Dabar mūsų darbotvarkėje svarstomas Nepilnamečių apsaugos nuo neigiamo viešosios informacijos poveikio įstatymo projektas Nr. XIP-1262(3).
Svarstymo tęsinys.
Švietimo, mokslo ir kultūros komiteto pirmininkas V. Stundys kviečiamas į tribūną.
Komitetas svarstė pakartotinai šio įstatymo projektą ir pasiūlymus ir nusprendė iš esmės pritarti ir siūlyti Seimui svarstyti patobulintą Nepilnamečių apsaugos nuo neigiamo viešosios informacijos poveikio įstatymo 1, 2, 3, 4, 5, 7, 9 straipsnių pakeitimo įstatymo projektą ir siūlo buvusią 4 straipsnio 3 dalį laikyti 4 dalimi, ją pakeisti ir formuluoti taip: „Draudžiama skleisti informaciją, atitinkančią šio straipsnio 2 dalies 12 punktą ir kitais įstatymais uždraustą viešąją, ypač pornografinio turinio, informaciją, taip pat nepilnamečių seksualinę prievartą ir išnaudojimą skatinančią ir/ar savitikslį smurtą pateikiančią informaciją.“
Už balsavo 7, prieš nebuvo, 1 susilaikė.
Dėkoju pranešėjui.
Diskusijoje yra užsirašę kalbėti vienuolika Seimo narių.
Frakcijos vardu yra užsirašę kalbėti dviejų frakcijų atstovai.
Pirmajam žodis suteikiamas – frakcijos „Tvarka ir teisingumas“ vardu D. A. Barakauskui.
Gerbiamasis kolega, jums suteikiamas žodis kalbėti frakcijos vardu.
Iš tribūnos.
Prašom į tribūną.
Jeigu jūs atsisakote žodžio, tai galite atsisakyti.
Suteikiamas žodis V. Stundžiui kalbėti Tėvynės sąjungos-Lietuvos krikščionių demokratų frakcijos vardu.
Dėkui.
Mano kalba bus labai trumpa.
Turbūt niekas neabejoja šio įstatymo būtinumu.
Tiek asmenybės teorijos specialistai, tiek psichologai, tiek viešųjų ryšių specialistai aiškiai pagrindžia, kad informacinis ir psichologinis poveikis yra neatskiriami, susieti, kad psichologinio poveikio efektą galima pasiekti informacijos pagrindu ir tokiu būdu galima manipuliuojant iš esmės suformuoti bet kokio tipo žmogų su bet kokia elgesio konstanta.
Ypač tokioms manipuliacijoms yra atviras ir jautrus, lengvai paveikiamas vaikas, todėl būtinas šis įstatymas.
Dabar galiojantis įstatymas neįvertina daugelio naujų viešosios informacijos reiškinių, todėl ši redakcija – tai teisinių instrumentų rinkinys, sudarantis prielaidą spręsti naujas problemas.
Antra, ką norėjau pasakyti, iš tikrųjų šio įstatymo projekto svarstymas iš esmės atskleidė kur kas globalesnę problemą.
Visi supratome, kad net tariamai neaiškūs, neapibrėžti kriterijai buvo visokių protestų čia ir svetur priežastis, nes įstatymo projekte diskusiją sukėlė vienas kriterijus, tai yra netradiciniai lytiniai santykiai.
Taigi ši diskusija iš esmės atspindi Europoje vykstantį vertybių ir ideologijų konfliktą, pastangas pakeisti europinę tradiciją.
Vis įnirtingiau ir totaliau nenorima pripažinti aukštesnių, peržengiančių žmogaus teisių reikalavimus, dalykų, moralinių hierarchijų ir pareigų, iš esmės vadovaujantis vien žmogaus teisėmis, nematoma daugybės moralinei žmogaus savivokai svarbių dalykų.
Labai taikliai yra pastebėjęs profesorius A. Jokubaitis, kad perdėtas individualizmas, asmens savirealizacijos atsiejimas nuo dorybių, nuo moralinio tobulėjimo etikos ją nuvertinant (ir bendrojo gėrio kategorijų, pridursiu) yra vienpusiškai suprantama modernios Europos dabartis.
Visos kitos mūsų diskusijos dėl projekte teikiamų kriterijų formuluočių ar jų tikslingumo yra smulkmenėlės, todėl siūlyčiau į jas nekreipti dėmesio, o šiandien dirbti kur kas konstruktyviau ir pasikliauti komiteto pozicija bei ekspertais, kurie atliks šito įstatymo įgyvendinimo monitoringą.
Dabar teikiamas projektas derina, atkreipiu dėmesį, skirtingų dimensijų realybę, siekdamas įtvirtinti tokį teisinį reguliavimą, kuris nepažeistų nei prigimtinių žmogaus teisių ir laisvių, nei sankcionuotų mūsų tradicijas ir pripažintas vertybes.
Linkiu gero darbo.
Žodis suteikiamas Seimo nariui M. Zasčiurinskui.
Laba diena, gerbiamieji kolegos, su kuo nesisveikinau.
Noriu į jus kreiptis kaip į don kichotus arba į Don Kichoto palikuonis.
Praeitą kartą aš kalbėjau tiktai vienu aspektu.
Šiandien jo iš esmės neliesiu, paliesiu kitą.
Ką daryti, jeigu labai norisi?
Ką daryti, jeigu Seimas čia, šioje salėje, apsisprendė, nubalsavo ir priėmė sprendimą, bet tas sprendimas kažkam netinka?
Kaip tokiu atveju reikia elgtis?
Atsiverčiame manipuliacijų vadovėlį ir ten parašyta: „Lygiagrečiai paleiskime vieną tiesą šalia tikros tiesos.“
Šiandien mūsų pateiktame įstatymo projekte Seimo valios, išreikštos šioje salėje, jau nėra.
Klausimas, kodėl nėra?
Todėl, kad šioje Seimo salėje buvo pasakyta, kad reikia vadovautis Seimo statuto 154 straipsnio ne 1 ir 2 dalimis, kurios aiškiai kalba apie tai, kad jeigu pranešėjas reikalauja ir mano, kad priimtoms pataisoms ir papildymams suderinti reikia dar vieno pagrindinio komiteto posėdžio ir t. t., ir t. t… 
Jis paprašė ir turėjo tik suderinti šioje salėje priimtą sprendimą.
Deja, buvo nuspręsta vadovautis 3 punktu, kuriame kalbama apie tai, kad jeigu priimtos pataisos panaikino įstatymo principus ir sandarą… 
O šitas vienas nelaimingas ar laimingas uždraustas žodis pas mus nieko nepanaikino – nei principų, nei sandaros.
Pasinaudota dar kita samprata, kad reikia grįžti į svarstymo pradžią, nors Statutas nereikalauja grįžti į svarstymo pradžią.
Jis reikalauja, kad šis sprendimas, kuris buvo priimtas šioje salėje, būtų svarstymo stadijos metu apsvarstytas komitete ir priimti atitinkami kiti sprendimai.
Taigi aš privalau ir noriu atkreipti, gerbiamieji kolegos, dėmesį į tai, kad bet koks… 
Atsimenate, buvo toks geras, nežinau, ar geras, ar blogas šūkis, kad tikslas pateisina priemones.
Bet iš tiesų tokios priemonės, kurias mes naudojame – per tuos paskutinius metus tą patį metodą mes panaudojome trečią kartą – rimtai kalbant tikrai Seimui, man atrodo, garbės nedaro tokie manipuliavimai.
Seimas išreiškė savo valią dėl G. Songailos pasiūlymo ir jo keisti niekam nevalia.
Tai va, viena mano dalis yra tokia.
O kita dalis… 
Mes esame valstybė su savo papročiais, su savo požiūriais.
Mūsų papročių tvirtumą įrodė mūsų istorija, kai šimtmečiais mums buvo diegiama viena kultūra, šimtmečiais mums buvo aiškinama, kad mes turime elgtis vienaip ar kitaip, bet mes vis dėlto išlaikėme save ir savo požiūrį į vertybes.
Todėl baigdamas noriu pakviesti.
Gerbiamieji kolegos, pirmyn į priekį, o priekyje yra malūnai.
Gal mes juos ir nugalėsime.
Sėkmės šioje kovoje!
Ačiū.
Kalbėti kviečiama Seimo narė B. Vėsaitė.
Gerbiamieji kolegos, aš norėčiau pagirti švietimo komitetą, kad jis atsisakė tos skandalingos nuostatos dėl homoseksualių, biseksualių ir poligaminių santykių, dėl kurių, tiesą sakant, kai kurie ambasadoriai netgi yra man grasinę, kad mus, Lietuvą, išmes iš Europos Sąjungos.
Ir tikrai užtenka tos gėdos.
Man atrodo, kad mes per ilgai užtrukome prie šito įstatymo svarstymo, nes labai svarbūs kiekvienam Lietuvos gyventojui įstatymai, pavyzdžiui, Energetikos įstatymas, eis žaibo greitumu.
Tiesą sakant, man yra keista dėl dėmesio stokos kai kuriems ir kai kuriems įstatymams per didelio dėmesio.
Noriu pasakyti, kad yra dar tokių dalykų, kurie mane ir glumina, tai yra būtent dėl santuokos sudarymo ir šeimos kūrimo sampratos.
Aš manyčiau, kad tai yra dalinis cenzūros įvedimas.
Aš kreipiuosi į krikščionis demokratus.
Gerbiamieji, jūs turėtumėte mylėti kiekvieną Dievo kūrinį, nepriklausomai nuo to, ar jis jūsų akimis tobulas, ar ne.
Ir palikite asmenims jų asmeninį gyvenimą, nekiškite per prievartą tų savo vertybių.
O šiaip tai, ko gero, yra tobulesnis įstatymo projektas, tiktai tos nuostatos dėl masinės hipnozės, dėl paranormalių reiškinių inscenizavimo dar lieka ir nėra tokios išgrynintos.
Bet aš manyčiau, kad įstatymo projektas jau tobulesnis.
Dėl paskutinės, dėl šeimos ir santuokos kūrimo nuostatos, aš vis dėlto dar negalėčiau jo palaikyti.
Kalbės Seimo narys V. P. Andriukaitis.
Ačiū.
Gerbiamieji kolegos, šitas įstatymas po Švietimo ir mokslo kultūros komiteto pataisų šiek tiek tobulesnis.
Aš norėčiau pasidžiaugti, kad ta formuluotė, kuri dabar skamba taip: „Neigiamam poveikiui priskiriama ši viešoji informacija, kuria iš žmogaus ar žmonių grupės tyčiojamasi arba žmogus ar žmonių grupė niekinama dėl tautybės, rasės, lyties, kilmės, neįgalumo, seksualinės orientacijos, socialinės padėties, kalbos, tikėjimo, įsitikinimų, pažiūrų ar kitų panašių pagrindų“.
Ši formuluotė dabar atitinka išties konvencines normas, būtų galima pritarti šiai formuluotei.
Tačiau bėda slypi visai kitur.
Kolegos, visas šis įstatymas yra išties be galo prieštaringas.
Įstatyme yra nustatyta, kad viešoji informacija yra laikoma darančia neigiamą poveikį nepilnamečių psichikos sveikatai, fiziniam, protiniam ar doroviniam vystymuisi.
Kriterijai, kuriais remiantis viešoji informacija yra priskiriama šiai kategorijai, yra suformuluoti abstrakčiai ir neaiškiai, todėl iš esmės beveik visa viešoji informacija gali būti pripažinta darančia neigiamą poveikį nepilnamečių psichikai, fiziniam ar doroviniam vystymuisi.
Tokie pat abstraktūs ir neaiškūs kriterijai yra nuostatose, nustatančiose, kokia viešoji informacija nepriskiriama neigiamą poveikį nepilnamečių vystymuisi darančios informacijos kategorijai.
Pabrėžtina, kad abstrakčiai ir neaiškiai suformuluoti kriterijai sudaro galimybes viešosios informacijos rengėjų, skleidėjų ar jų dalyvių, žurnalistų veiklos priežiūrą atliekančioms institucijoms itin plačiai ir laisvai interpretuoti, kokia viešoji informacija turėtų būti laikoma darančia neigiamą poveikį, o kuri ne.
Kartu itin apsunkinamos viešosios informacijos rengėjų, skleidėjų ir jų dalyvių, žurnalistų pastangos laikytis šio įstatymo nuostatų.
Todėl, gerbiamieji kolegos, aš manau, kad priimtas galiojantis įstatymas ir tas, kuris dabar tobulinamas, turėtų būti iš esmės pakeistas.
Ir aš agituoju tuos Seimo narius, kurie pritaria, kad čia yra labai daug išties abstrakčių, neatitinkančių Konstitucinio Teismo reikalavimų dalykų, paremti mano iniciatyvą, kad dėl šio galiojančio įstatymo, kuris priimtas liepos mėnesį, būtų kreiptasi į Konstitucinį Teismą.
Aš tekstą esu parengęs, manyčiau, kad būtų galima išdalinti, 29 ar 30 Seimo narių mes tikrai surinktume ir gautume atsakymus, ar šis priimtasis įstatymas ir dabar svarstomas, jeigu jis būtų priimtas per tą laiką, išties atitiktų Konstitucijos reikalavimus.
Noriu atkreipti dėmesį į du labai svarbius dalykus.
Konstitucinis Teismas yra jau vieną kartą pasakęs, kad teisinis reguliavimas turi būti aiškus, suprantamas, neprieštaringas, teisės aktų formuluotės tikslios, turi būti užtikrinta teisės sistemos nuoseklumo ir vidinės darnos harmonija, teisės aktuose neturi būti nuostatų, vienu metu skirtingai reguliuojančių tuos pačius visuomeninius santykius.
Taip pat galėčiau pacituoti, kad Konstitucijos 25 straipsnyje yra įtvirtinta informacijos skleidimo laisvė.
Aš manau, kad šis Nepilnamečių apsaugos įstatymas, nors ketinimų daug ir gerų norų daug, tačiau išties labai labai prieštaringas.
Aš siūlau tokią iniciatyvą ir manau, kad mes susiburtume, ir galbūt Konstitucinis Teismas atsakytų į daugelį neaiškumų, nes priešingu atveju tikrai gali būti labai daug problemų dėl šio įstatymo įgyvendinimo.
Kalbėti kviečiamas Seimo narys P. Gražulis.
Taip, gerbiamieji, aš manyčiau, šis įstatymas, kaip visi mes puikiai žinom, atspindi mūsų parlamento tam tikras moralines nuostatas, požiūrį į šeimą, į vaikų auklėjimą.
Mes šiuo įstatymu siekiame, kad mūsų vaikai augtų kiek galima palankesnėmis sąlygomis, nes šiandien reikia pripažinti, kad vadinamoji žiniasklaidos erdvė yra užteršta, tiek internetinė, tiek televizijos, o joje auga mūsų vaikai, joje ypač daug smurto, prievartos, ir, be abejonės, tai daro ypač didelę žalą mūsų vaikams, mūsų atžaloms.
Mes kartais stebimės, koks yra žiaurus jaunimas, vaikai, kokius daro sunkius ir kartais nesuprantamus nusikaltimus.
Bet, man atrodo, nereikia stebėtis.
Reikia stebėtis tuo, kodėl vis dėlto yra leidžiama nuolatinė propaganda tų visų negatyvių dalykų, kurie, be abejonės, pasėja sėklą jaunimo ir vaiko sieloje.
Šiandien dar iš Europos Sąjungos didžiųjų valstybių nėra tokio didelio pasipriešinimo, kad būtų kovojama su smurtu, su prievarta, kad jaunimas šioje srityje augtų kiek galima palankesnėmis sąlygomis.
Bet supuvusi Europa žūtbūt kovoja, kad vaikas nebūtų apsaugotas nuo neigiamo seksualinio auklėjimo, ta supuvusi Europa, kuri kalba ir kuri turėtų skleisti tas pagrindines žmogiškąsias vertybes, siekia, kad jie galėtų išnaudoti jaunimą, vaikus ir kad iškrypę asmenys galėtų laisvai propaguoti savo gyvenimo būdą, skatinti pasekėjų ratą.
Visa tai mane tiesiog stebina.
Ir kai pasikalbi su mūsų aukštais pareigūnais, kada girdi tokius samprotavimus arba pasakymus, kad daroma didelė įtaka Europos Sąjungos šalių vadovų, ambasadorių, kad šitas mūsų įstatymas sulaukė didelio rezonanso net Europos Parlamente, ir kai šiandien atsiveri internetinę svetainę „Delfi“, kur Anglijos premjeras G. Brownas sako, kad jis viską darys, kad visoje Europoje būtų įteisintos homoseksualios santuokos… 
Ir štai mūsų jaunimas auga girdėdamas tokias nuostatas!
Man atrodo, kad vis dėlto žvelgiant į šį įstatymą reikia pripažinti, kad šitam spaudimui, supuvusios Europos politikų spaudimui, pasidavė ir mūsų parlamentas.
Bijo jie įvardyti tikruosius vardus, bijo įstatyme paminėti tai, kas šiandien yra vienas grėsmingiausių dalykų – tai homoseksualizmas, biseksualizmas, tai išbraukia ir bando kažkaip įtikti tiems, kurie, be abejonės, daro įtaką mūsų politikams.
Aš galvojau, kad mūsų Seimas yra atsparesnis ir kad Seimas priims gana ryžtingą įstatymą, ir vis dėlto nekreips dėmesio į tuos visus išpuolius supuvusios Europos politikų.
Štai pagrindinis įstatymo straipsnis – 14, čia jau komitetas nepritarė, kad draudžiama propaguoti homoseksualius, biseksualius ir poligaminius santykius.
Net (…) žodį „propaguoti“, palieka tik „skatinti“.
Skatinimas – tai baudžiamosios atsakomybės dalis.
Aš manau, kad būtina pakeisti, vietoj žodžio „skatinama“ – „propaguoti“, įrašę platesnę sąvoką, kurią pasiūlė M. Varaška, kad ne propaguoti draudžiama, bet skatinti draudžiama nepilnamečių seksualinę prievartą, išnaudojimą, nepilnamečių lytinius santykius… 
Ir kas mane labai stebina?
Stebina tai, kad šiame įstatyme nenumatytos jokios sankcijos, išskyrus tai, kad žiniasklaida turi rodyti tam tikru laiku, kad turi būti tam tikrais ženklais pažymėta.
Ir štai koks yra didelis puolimas prieš šitą įstatymą!
Aš manau, kad vis dėlto yra pateikta įstatymo pataisa, kuri aiškiai įvardija, kad nebūtų propaguojami homoseksualūs santykiai ir pateikiami pozityviai.
Aš tikiuosi, kad Seimas už juos balsuos ir jiems pritars.
Kalbės Seimo narys G. Songaila.
Gerbiamasis Seime, šiandien politikos bendražygiai man priminė posakį, kad politika – tai galimybių menas.
Pakartotinai svarstydami Nepilnamečių apsaugos nuo neigiamo viešosios informacijos poveikio įstatymo naujos redakcijos projektą, mes turime tris pagrindines galimybes.
Pirmoji galimybė – tai atmesti naująjį projektą, tuomet įsigaliotų Seimo didžiule balsų dauguma jau priimtas įstatymas.
Pasirinkus šią galimybę, nebegrėstų joks Prezidentės veto, nepaisant įvairių bauginimų, negrėstų jokios Europos Sąjungos sankcijos, nes pagal teisę Seimas būtų įpareigotas taisyti įstatymą tik po Europos Teisingumo Teismo sprendimo, jeigu toks būtų priimtas.
O jei kas nors kreipsis į Strasbūro Žmogaus Teisių Teismą dėl to, kad jam neleidžiama propaguoti homoseksualizmo nepilnamečiams, vadindamas tai diskriminacija, tokios bylos laimėjimo galimybės prieš Lietuvą būtų minimalios.
Priminsiu, kad kaip tik Europos Sąjungos direktyvos reikalauja, kad kiekvienoje Europos Sąjungos šalyje būtų priimti įstatymai, saugantys nepilnamečius nuo informacijos, galinčios pakenkti jų fiziniam, psichiniam ir doroviniam vystymuisi.
Vis dėlto, pasirinkę šią galimybę, mes prarastume įdėtą darbą tobulinant įstatymą.
Kai kurie netikslumai ar spragos, formuluojant ribojamos informacijos kriterijus, pasitarnauja šio įstatymo kritikai.
Nors aršiausiems kritikams dažniausiai užkliūva tik vienas įstatymo sakinys ar, tikriau, jo dalis, tačiau jie pagrįstai ar nepagrįstai išnaudoja kiekvieną neaiškumą, net jei jis buvo jau galiojančiame įstatyme, net jei dėl to praktiškai iki šiol nekilo jokių problemų.
Todėl šią galimybę vertinčiau kaip priimtiną, bet tik blogiausiu atveju.
Antroji galimybė – šio įstatymo priėmimas su visais redakciniais patobulinimais, bet paliekant sakinį apie informacijos, skatinančios homoseksualius, biseksualius ir poligaminius santykius, ribojimą nepilnamečiams.
Šios galimybės oponentai teigia, kad tai nėra jokia galimybė.
Nes, pirma, jie esą žino, jog Prezidentė ją vetuos, jie taip pat esą žino, kad Seimui šio veto įveikti nepavyks.
Manau, jeigu Seimas apsispręstų, nepasiduotų spaudimui, panašiai, kaip jis jau padarė priimdamas šį įstatymą, galimybė įveikti tokį veto tikrai yra.
Antra.
Europoje esą mūsų nesupras, nes įvairios organizacijos, tokios kaip „(…) international“, vėl pradės rėkti apie diskriminaciją ir homofobiją, ir tai pakenks Lietuvos įvaizdžiui.
Manau, kad tokias organizacijas, kurios pareiškė, kad Lietuva siekia diskriminuoti homoseksualių vaikų teises, reikėtų įvertinti viešai, net jei jos kažkada buvo rimtos ir gerbtinos.
Be to, yra visos galimybės tinkamai išaiškinti Lietuvos poziciją Europos Sąjungoje ir net padėti susiorientuoti kitoms Europos Sąjungos šalims, ginant savo jaunąją kartą nuo homoseksualizmo propagandos, ginant tiek vaikų, tiek ir jų tėvų tikrąsias teises, o ne menamas homoseksualių asmenų teises, priimti jų elgseną be jokių apribojimų, net jeigu tokia elgsena būtų teikiama nepilnamečiams kaip norma.
Priminsiu, kad šiuo atveju kalbu apie dorovinę normą, tai yra apie tinkamiausią elgesį, vertybines nuostatas, kurios turėtų būti diegiamos vaikams.
Nei šis įstatymas, nei pačios normos formulavimas niekaip nereiškia kokių nors atskirų grupių pažeminimo, o juo labiau tai nereiškia netolerancijos žmogui ad hominem, o kaip tik atsakingą nepakantumą elgsenai, jei jis teikiamas kaip skatintinas nepilnamečiams, nes jie lytiškai ir doroviškai dar tik bręsta.
Trečia.
Yra pateiktos pataisos, kurios esą atstoja šį užkliuvusį sakinį.
Tai nuostata apie informacijos, kuri prieštarauja Konstitucijoje įtvirtintai santuokos ir šeimos sampratai, ribojimą nepilnamečiams, taip pat nuostata apie tokį pat ribojimą informacijos, skatinančios lytinius santykius.
Taip esą būtų išvengiama kaltinimų dėl homoseksualių asmenų išskyrimo.
Taip esą ir pasireiškia didysis galimybių menas.
Deja, bet kuriam Seimo nariui, kuris nors kiek susipažinęs su gėjų ir lesbiečių gyvenimo būdo propagavimo metodais ir esą naujos tapatybės propagavimo metodais, turėtų būti aišku, kad tokios užkardos tiesioginei homoseksualių partnerysčių propagandai ar tiesioginei lytinių santykių propagandai aiškiai nepakanka.
Dingsta pati esmė – santykis su tuo, ką vadiname ar nevadiname norma mūsų visuomenėje, ypač ką vadiname ar nevadiname dorovine norma, norma, diegtina mūsų vaikams.
Taigi siūlau balsuoti už abi paminėtas pataisas, bet nemanau, kad jos yra alternatyva.
Gerbiamasis Seime, trečioji galimybė priimti įstatymą be aiškios nuostatos dėl informacijos, skatinančios homoseksualius santykius, nepilnamečiams ribojimo yra visiškai nepriimtina ne tik dėl to, kad tai būtų iškreipta jau du kartus aiškiai išreikšta suvereni Seimo valia, bet ir dėl to, kad to reikia ne tik Lietuvai, jos augančios kartos saugumui, bet ir visai Europai, sveikai žmonijos ateičiai.
Tai galėtų būti Lietuvos indėlis siekiant įveikti vertybių ir sveiko proto sumaištį.
Beveik prieš 20 metų mes nepabijojome tankų, nepabijojome grasinimų, negi mes dabar pabijosime amoralių lobistų tinklo?
Negi beatodairiškas keliaklupsčiavimas susvetimėjusiems eurobiurokratams mus nustums į nevisavertiškumo komplekso palaužtų indėnų statusą?
Baigėsi jūsų laikas!
Remkimės į tiesą, remkimės į tai, kas sudaro gilų mūsų tautos dorovinį stuburą, apginkime Lietuvos orumą!
Dabar kalbėti kviečiamas Seimo narys K. Daukšys.
Posėdžiui toliau pirmininkaus Seimo Pirmininko pavaduotoja V. Baltraitienė.
Prašom.
Ačiū, gerbiamasis pirmininke.
Gerbiamieji kolegos, specialiai nešnekėsiu apie tą nelemtą punktą, kuris kalba apie neteisingus lytinius santykius.
Kalbėsiu apie kitus šio įstatymo punktus ir dėl ko jis apskritai atsirado.
Iš tikrųjų Lietuva, išsivadavusi iš Sovietų Sąjungos, kaip mažas lašelis atsidūrė pasaulio keptuvėje ir toje keptuvėje čirška iki šiol, gaudama milžinišką įtaką iš aplinkinių valstybių, iš aplinkinio pasaulio, iš viso pasaulio.
Aišku, tas procesas yra objektyvus, jis vyksta, ir niekur mes, matyt, nuo to nepasislėpsime.
Klausimas lieka vienas, ar tauta, ar visuomenė sugeba toms įtakoms kokiu nors būdu atsispirti ir ar sugeba gintis?
Manau, šis įstatymas ir buvo išraiška to noro apsiginti nuo įtakų, kurios pagal mūsų kultūros, pagal mūsų vertybių sampratas yra nepriimtinos.
Šiandien mes labai gražiai piktinamės, kai kažkas numeta šunį nuo viaduko arba pripila jam į gerklę klijų.
Gal kas nors pamąstytų, nuo ko tai prasidėjo?
Ar neatsimenate, kada prasidėjo vaikams filmai apie visokius byvius tešlagalvius, apie ogius tarakonus, kur muša per snukį, daužo į sieną, pila klijus į burną?
Štai tas jaunimas dabar užaugo.
Dabar jis tai daro gyvenime, nes jis mano, kad tam gyvūnui neskauda.
Jo niekas neišmokino, kad tas gyvūnas yra toks pat gyvas padaras.
Tėvai buvo užimti darbuose, vaikai sėdėjo prie televizorių, juos žiūrėjo.
Tų filmų tas įstatymas net nebeapima.
Bet jie susidarė tokią sampratą apie gyvenimą.
Lygiai tas pat, matyt, mūsų laukia ir su mūsų kalba.
Jeigu mes labai didžiavomės, kad per sovietinės santvarkos metus išlaikėme savo kalbą ir gražiai kalbame lietuviškai, ir mūsų nesugebėjo surusinti, pažiūrėkite, kaip šiandien mus be jokios prievartos suanglino.
Net čia, Seimo tribūnoje, atsistoję jaunesni žmonės vartoja daugybę anglicizmų.
Tai yra objektyvus dalykas.
Taip, tai ateina.
Bet ar mes galime nors kiek pasipriešinti ir ilgiau išlaikyti galimybę kalbėti savo kalba ir savo kultūra?
Vėlgi atsakymas yra šiame įstatyme.
Aš manau, mes turėtume labai rimtai į jį pasižiūrėti.
Su didele atsakomybe, aš dar kartą sakau, nekalbėkime vien tik apie lytinius santykius.
Kalbėkime apie tai, ką mes… 
Jeigu jūs dabar įsijungtumėte, pavyzdžiui, televizorių ekranus ir pažiūrėtumėte, kas rodoma su ženkleliu N-14 arba N-7, aš manau, jeigu taip rimtai pažiūrėtume, ten būtų galima rasti visokių dalykų.
Todėl pirmiausia reikėtų, manyčiau, sužiūrėti ir institucijas, kurios paskui tą įstatymą prižiūrės ir vykdys.
Jeigu mes tik kažką deklaruosime, o paskui to nesilaikysime, tai tas įstatymas bus tik nereikalingas iečių laužymas Seime, dideli pokalbiai, reportažai iš Seimo salės, ir po to niekas gyvenime nepasikeis.
Pagal tai, kas parašyta, ko negalima, ir paskui yra labai trumpas punktas, ką galima daryti.
Jeigu tai yra, reikia pažintinių… jeigu tai yra įvykis, jeigu tai yra socialiniai įsitikinimai, jeigu yra politiniai įsitikinimai… 
Tai palaukite, paskui mes viską galėsime sudėti į tuos dalykus.
Visą laiką atsiras kažkokia religinė bendruomenė, kuri galbūt propaguos nudizmą, arba visą laiką atsiras kokių nors kitų dalykų, kuriuos bus galima rodyti.
Todėl, aš manau, reikia svarstyti ne tik tai.
Mes labai susikoncentravome į vieną dalyką, kaip Petras sako, į homoseksualizmą.
Žiūrėkime į visus dalykus, žiūrėkime į viską, ir kaip mes šiuo įstatymu galėsime apsaugoti savo kultūrą, savo kalbą ir savo jaunimą nuo įtakų, kurios, deja, pasaulyje yra ir kurios ne visą laiką atitinka mūsų kultūros sampratas ir ne visą laiką atitinka tas idėjas ir idealus, kuriuos mes turime.
Todėl siūlau dar kartą rimtai pasižiūrėti, nemanyti, kad tai yra kokių nors atskirų fragmentų įstatymas, o svarstyti ir balsuoti už jį rimtai.
Manyčiau, kad tas įstatymas, kurį mes priėmėme praeitą kartą, buvo teisingas.
Bet jeigu jau Prezidentė mano, kad reikia ką nors pataisyti, galbūt raskime kompromisą, pataisykime, bet iš esmės žiūrėkime, kad tas įstatymas veiktų.
Ačiū už dėmesį.
Ačiū.
tribūną kviečiamas E. Klumbys.
Gerbiamoji Seimo Pirmininko pavaduotoja, gerbiamieji kolegos, iš tikrųjų susiduriame su labai neigiamais procesais, kurie dabar vis labiau ir labiau įsigali mūsų visuomenėje.
Tai yra jėga, brutalumas ir sekso kultas.
Šis Nepilnamečių apsaugos nuo neigiamos informacijos įstatymas dabar atsidūrė kovos su šia tendencija pirmame bare ir dėl to taip verda aistros tiek parlamente, tiek už jo ribų.
Iš tikrųjų daug kas supranta, kad tą blogio srautą iš masinės informacijos priemonių, iš televizijos ekranų reikia stabdyti, nes jisai labiausiai veikia pačią jautriausią mūsų valstybės ir tautos dalį, tai yra jaunimą.
Be jokių abejonių, būtina pirmiausia teigti pozityvius dalykus, o vienas iš pagrindinių pozityvių dalykų yra tradicinės šeimos samprata.
Tuo labiau kad ir Konstitucijos 38 straipsnis apie tai kalba, ir iš esmės lieka tik realizuoti šį Konstitucijos straipsnį.
Aš suprantu, kad dalis jaunimo ieško kažko ypatingo, toks yra jaunimas, taip pat ir homoseksualaus bendravimo patyrimo, bet tai nereiškia, kad apie tai reikia aiškinti visiems.
Kodėl reikia palaikyti kai kurių politikų siekius, kad į mokyklų programas būtų įtrauktas mokymas apie homoseksualias šeimas?
Tokios tendencijos man visiškai nesuprantamos.
Dabar pažiūrėkite, pačios paskutinės naujienos, šiandieninė informacija.
Didžiosios Britanijos Ministras Pirmininkas G. Brownas pareiškė siekiantis (cituoju): „Kad jo šalyje galiojantis homoseksualių santykių civilinės partnerystės įstatymas būtų pritaikytas visoje Europoje, įskaitant Rytų Europą, Europos šalis ir Lietuvą.“
50 metų tarybinė socialistinė sistema mums siekė primesti savo gyvenimo sampratą ir būdą, bet ji nedarė to taip įžūliai, kaip tą daro Europos Sąjunga ir jos įtakingų šalių lyderiai.
Atėjo laikas suprasti, už ką balsavo mūsų tautiečiai, kai balsavo už stojimą į Europos Sąjungą, susigundę alaus buteliu ar skalbimo miltelių dėžute.
Aš ir tada priešinausi tokiam „eurosojuzui“, priešinuosi ir dabar, priešinsiuosi ir ateityje.
Aš pasisakau už tikrai gerą Nepilnamečių apsaugos nuo neigiamos informacijos įstatymą.
Ačiū.
Toliau kviečiamas kalbėti M. Adomėnas.
Gerbiamoji Seimo Pirmininko pavaduotoja, gerbiamieji kolegos, iš tiesų mus pasiekė gerokai patobulėjusi įstatymo versija.
Šis darbas komitete tikrai nebuvo veltui.
Daugelis techninio pobūdžio riktų buvo išspręsta ir formuluotės atspindi platesnį sutarimą dėl šio įstatymo taikymo, dėl jo esmės, dėl jo veikimo.
Tačiau kam yra įstatymai, kam jie skirti, kokia įstatymo paskirtis?
Tai nėra vien technologinės instrukcijos, kaip skleisti informaciją, ką žymėti kokiais ženkleliais, ką kada rodyti.
Įstatymai taip pat yra ir visuomenės vertybių išraiška.
Vienas iš įstatymo tikslų taip pat yra įtvirtinti ir visuomenės, tautos, kuriai mes atstovaujame, vertybes.
Todėl nenuostabu, kad didžiausi ginčai virė ne dėl techninių šio įstatymo aspektų, kurie buvo labiausiai kritikuojami, jį atmetus ir grąžinus į Seimą svarstyti iš naujo, bet dėl vertybinių aspektų, būtent vienu klausimu – dėl šeimos vertybių.
Ir aš manau, kad dabar įstatymas iš tiesų geriausiai išreiškia tą vertybių pagrindą, kuris jį pagimdė.
Jis šeimos vertybes, įsipareigojimą šeimos vertybėms formuluoja kaip pozityvią sampratą, neįvardydamas transgresijų, kurios jai gresia, bet patvirtindamas mūsų, kaip politinės tautos, įsipareigojimą tai šeimos ir santuokos sampratai, kuri įtvirtinta Konstitucijoje ir mūsų Civiliniame kodekse.
Čia klausimas ne apie žmogaus teisių ribojimus ir pažeidimus, kaip kartais bandoma šį įstatymą pateikti.
Klausimas yra apie teisę Lietuvoje ugdyti žmones, ugdyti nepilnamečius, ugdyti vaikus taip, kaip šeimoms atrodo reikia, čia yra klausimas apie šeimos teises.
Jeigu vadovaujantis iškreipta žmogaus teisių retorika šis įstatymas nebūtų priimtas arba būtų dar kartą atmestas, būtų pažeistos šeimos teisės ugdyti jaunus žmones taip, kaip jų vertybės diktuoja, nes būtent mes, kaip Seimo nariai, prisiekėme Konstitucijai ir prisiekėme sergėti Konstituciją.
Konstitucijoje yra įtvirtinta labai aiški šeimos ir santuokos samprata.
Vienas – vyras, viena – moteris.
Nieko daugiau ir nieko mažiau.
Mėginimas sudaryti sąlygas skleisti visuomenėje informaciją ir skatinti kitokius šeimos modelius grindžia pamatą tam, kad ilgainiui ta šeimos samprata būtų pakeista, kad ilgainiui būtų iškreiptos mūsų Konstitucijoje įtvirtintos tautos vertybės.
Todėl mes turime labai aiškiai, vertybiškai apsispręsti už Konstituciją, už šeimą, už santuoką taip, kaip ją supranta Lietuvos tauta, ir taip, kaip ji yra mūsų įstatymuose įtvirtinta.
Augančiam žmogui ypač reikalingas vadovavimas, į kokį vertybių, į kokį dorybių kompleksą jis turi orientuotis.
Neužtenka vien pasakyti, kad štai aš imu tave į žmonas ar tave į vyrus, ir tai bus šeima.
Iš tikrųjų tai yra ilgo auklėjimo, ilgo vertybinio ugdymo rezultatas.
Dabar visuomenėje tvyrantis vertybinis chaosas, kuris sako, kad bet kas tinka, kad bet kokie santykių modeliai, bet koks savo pomėgių patenkinimo būdas yra toks pat geras kaip kiti, jisai, be abejo, užkerta galimybes augti šeimai, suformuoti tokį žmogų, kuris galės gyventi pastovų, laimingą šeimos gyvenimą.
Ir tai, kaip pabrėžia Konstitucija, yra mūsų visuomenės ląstelė.
Todėl mes turime pripažinti šiuo įstatymu šeimą kaip turbūt aukščiausią Europos krikščioniškosios civilizacijos išraišką.
Ta šeima, kuri pagrįsta jaunos, negimusios, vos gimusios gyvybės apsauga, jos kreipimu ir auklėjimu gyvenimui visuomenėje ir kitos šeimos sukūrimui, yra Europos civilizacijos viršūnė, ir čia neturėtume pasiduoti.
Mes ne prieš Europą, mes už autentišką Europos tradiciją, už tą tikrą Europos tradiciją, kurią paveldėjome kartu su savo protėvių priesakais ginti savo laisvę, ginti savo vertybes, ginti savo gyvenimo būdą.
Todėl noriu tų Seimo narių, kurie prisiekdami sakė: „Tepadeda man Dievas“, paklausti, jeigu jie balsuos prieš šį įstatymą, kokiam Dievui jie tada prisiekė?
Gal (…), kuriam buvo aukojami kūdikiai Kartaginoje, ar kokiam kitam šio pasiklydusio ir krypties nerandančio dabarties pasaulio Dievui.
Ačiū.
Ačiū.
Ir paskutinis kviečiamas kalbėti P. Saudargas.
Dėkoju, gerbiamoji Seimo Pirmininkės pavaduotoja.
Gerbiamieji kolegos, aš norėčiau paklausti tų aršių šio įstatymo kritikų, kurie pasisakė apskritai iš esmės prieš šitą įstatymą.
Aš norėčiau jūsų paklausti, kam skirtas šitas įstatymas?
Jūs diskutuojate apie tam tikras ištrauktas iš konteksto vertybes kaip žodžio laisvė, kaip teisės sužinoti, pažinti pasaulį laisvė, kaip gyventi pagal savo susikurtas vertybes laisvė.
Kam tas įstatymas skirtas?
Nepilnamečiams.
Tas įstatymas skirtas ne jums, gerbiamieji kolegos, nes jūsų jau nebegalima sužaloti, jau visi esame čia, matyt, tos žalingos informacijos tiek sužaloti, kad tik grabo lenta mus ištiesins.
Bet kalbame apie žmones, kurių dar nėra susiformavusi vertybinė sistema.
Kitas svarbus dalykas, kurį norėčiau paminėti, kad, na, mes užstringame ties detalėmis, ir užstringame tik manydami, kad tai įstatymas, kažką tiktai ribojantis, draudžiantis ir diskriminuojantis.
Na, aš drįsčiau pastebėti pozityvių įstatymo ne draudžiančių, bet kuriančių aspektų, tai yra informacijos apsaugos ir įgyvendinimo principai, kurie yra įtvirtinti šiame įstatyme.
Pacituosiu: „Informacijos, kuri prisideda prie vaiko socialinės, dvasinės ir dorovinės gerovės ir skatina jo fizinį bei psichinį vystymąsi, sklaidos skatinimas.“
Įstatymas ne tik draudžia, jisai skatina, tai yra svarbus dalykas.
Bet, matyt, svarbiausias dalykas, apie kurį vienas kolega kaip tik sakė, kad apie jį nekalbės.
Aš manau, kad kaip tik verta paminėti patį esmingiausią šio įstatymo punktą, prie kurio viskas ir užstrigo, prie kurio užstrigo Seimas, prie kurio užstrigo Prezidentė ir prie kurio užstrigo visa Europos Sąjunga su Europos Parlamentu priešakyje ir Europos Parlamento rezoliucija.
Dėl to punkto mes turime aiškiai suvokti, kad mes visi prie jo užstrigome.
Ne dėl paranormalių reiškinių, ne dėl hipnozės ir kitų dalykų, kurie galbūt įstatymų kritikams labai parankiai pasitaikė pakeliui kaip tam tikri aštrūs įstatymo momentai, nes prie jų galima sustoti, ilgai diskutuoti ir vėl nustumti įstatymą į aklavietę, ne dėl šitų dalykų užstrigo.
Užstrigo prie esminio punkto, t. y. šeimos ir žmogaus sampratos.
Užstrigo prie šito punkto.
Tačiau, ką mes svarstome šiandien?
Mes svarstome šiandien kompromisinį variantą.
Čia aš jau kreipčiausi į kitus kolegas, kurie yra šalininkai šito įstatymo, tačiau galbūt ne visai šios versijos įstatymo.
Aš solidarizuojuosi su jumis ir sakau, taip, aš taip pat manau, kad įstatymas pablogėjo, tai nėra tobulesnė įstatymo versija, tai yra blogesnė įstatymo versija, tai yra atsitraukimas atgal.
Bet tai yra kompromisas.
Čia aš norėčiau apeliuoti į tuos kolegas ir paklausti: kur riba tarp šaukšto deguto, kuris sugadina statinę, ir tarp druskos žiupsnelio, kuris padaro sriubą valgomą, nes kitaip ta sriuba bus iš viso be skonio?
Suprantu, kad be kai kurių nuostatų šis įstatymas bus apskritai be skonio ir apskritai net nereikalingas.
Bet jeigu mes persūdysime tą įstatymą, tai jis gali tapti šaukštu deguto, kuris apvers ir sugadins tą įstatymą ir dar kartą nustums visą įstatymą į aklavietę.
Pabaigoje norėčiau pasakyti, kas man patiko iš šito įstatymo nagrinėjimo proceso, ne iš pačių formuluočių, bet iš proceso.
Man labai patiko, kad net frakcijų viduje yra skirtingų nuomonių, man patiko, kad į šito įstatymo svarstymą įsijungė Europos Parlamentas.
Tai rodo, kad mes prisilietėme prie kertinių vertybinių dalykų.
Prisilietėme, padiskutavome, pamatėme, kur yra kompromiso ribos.
Aš siūlau šiandien apsiriboti žvirbliu rankoje ir neieškoti erelio laukuose.
Todėl siūlyčiau paremti šito įstatymo projektą.
Dėkui.
Ačiū.
Kalbėjo visi diskusijoje dalyvavę Seimo nariai.
Vėl kviečiu į tribūną Švietimo, mokslo ir kultūros komiteto pirmininką V. Stundį.
Pradėsime svarstyti pataisas.
Nežinau, pirmininke, gal jūs pristatysite eilės tvarka, kaip yra komitete, ir tada žiūrėsime.
Gerai?
Gerai, dėkui.
2 straipsnio 1 daliai yra keli siūlymai, tai yra Seimo nario S. Stomos, visiškai toks pats yra Seimo narės M. A. Pavilionienės siūlymas ir pirmasis Seimo nario G. Navaičio siūlymas, po to jau bus antrasis.
Jeigu galite, garsiau, sakė, negirdėti visiškai.
Gal neklausote?
Gerai.
Arčiau, dabar girdėti.
Reikės šiek tiek keisti kūno konfigūraciją.
Toms trims Seimo narių pataisom komitetas nepritarė, nes visi trys Seimo nariai siūlė išbraukti „hipnozės“ sąvoką.
Ji yra apibrėžta pagal Terminų banko nustatytą tvarką ir yra pripažįstama kaip veiksnys, galintis turėti neigiamą įtaką vaiko psichofizinei brandai.
Todėl iš esmės nesutinkame šitą sąvoką išbraukti.
Ačiū.
Kadangi yra trys Seimo nariai, pateikę visai vienodas pataisas… 
Vis tiek kalbės tik vienas.
Kas dabar iš trijų vienas kalbėsite?
Gerai.
Navaitis, girdžiu.
Aną kartą, atrodo, S. Stoma kalbėjo, tai dabar – G. Navaitis.
Dabar man ne visai yra aišku, ką kalbėti, nes esu pateikęs pataisą, kuria siūlau tikslesnį ir moksliškesnį hipnozės apibrėžimą, kuris atitinka Europos Sąjungos psichoterapeutų sąjungos reglamentus.
Turbūt man reikėtų vėliau kalbėti už tą moksliškesnę kalbą, negu čia buvo siūlomas hipnozės apibūdinimas.
Jam, kaip matau, komitetas irgi kažkodėl nepritarė.
Gal tada M. A. Pavilionienė.
Labai ačiū.
M. A. Pavilionienė dėl šio įstatymo nenori kalbėti.
Pavargau nuo nesąmonių.
Labai ačiū.
Kaip mes tada turime?..
Nežinau.
Vis tiek kas nors savo pataisas pristatykite, nebūtina… 
Balsuojame.
(Balsai salėje) 1 – už, 1 – prieš.
Už – V. P. Andriukaitis.
Aš siūlau atkreipti dėmesį į tai, ką kalbėjo G. Navaitis, ir į tai, ką siūlo kolegos.
Taip, kaip dabar yra suformuluota, tai neatitinka hipnozės mokslinio apibrėžimo, nes sąvoka turi būti tiksli, turi būti aiški ir turi būti kuo nors pagrįsta.
Vienintelis pagrįstumo kriterijus yra tai, kaip tą sąvoką apibrėžia moksliniai tyrimai.
Kita vertus, aš apskritai manau, kad tokias sąvokas, kaip „hipnozė“ ar „paranormalūs reiškiniai“, reikėtų išbraukti, nes, ko gero, mes norime apsaugoti nepilnamečius nuo to, kad per televiziją gali jiems daryti, propaguoti hipnozės seansus.
Hipnozės seansų darymas, kaip A. Kašpirovskio, tai yra visai kas kita, negu rodyti filmus apie hipnozę.
Tai visiškai skirtingi dalykai.
Aš palaikau kolegų iniciatyvą, kad būtų moksliškesnis apibrėžimas, taip pat palaikyčiau kolegos G. Navaičio pasiūlymą dėl jo sąvokos.
Ačiū.
Nuomonė prieš – A. Valinskas.
Dėkoju.
Aš manau, kad įstatymo projekte suformuluotas teiginys yra pakankamai aiškus, taupydamas laiką, kviečiu balsuoti prieš.
Ačiū.
Prašom pasiruošti balsuoti.
Kas pritaria trijų Seimo narių nuomonei išbraukti hipnozės apibrėžimą, balsuoja už, kas mano kitaip ir pritaria komiteto nuomonei nepritarti, balsuoja prieš arba susilaiko.
Prašom pasiruošti balsuoti.
Balsavo 88 Seimo nariai.
Už – 25, prieš – 23, susilaikė 40.
Apibrėžimas lieka.
Nepritarta Seimo narių pasiūlymui.
Toliau yra Seimo nario G. Navaičio siūlymas keisti sąvokos „hipnozė“ apibrėžimą.
Komitetas nepritarė siūlymui, nes sąvokos apibrėžimas turi būti nustatyta tvarka, Terminų banko įstatymo nustatyta tvarka, patvirtintas.
Tokio patvirtinimo nėra.
O mūsų įstatymo projekte fiksuota sąvoka yra suderinta įstatymo nustatyta tvarka.
Ačiū.
Dabar G. Navaitis.
Ar ką nors dar pristatysite dėl savo, kur siūlote keisti hipnozės?..
Ačiū, gerbiamoji posėdžio pirmininke.
Be abejo, čia norėčiau kalbėti.
Pagrindiniai argumentai, kad šiuo metu bendro ir visoms psichoterapijos mokykloms būdingo hipnozės apibrėžimo nėra, todėl turėtume artėti prie priimtiniausio ir labiausiai paplitusio, ir, kaip jau minėjau, pripažinto Europos psichoterapeutų sąjungos.
Todėl atitinkamai aš ir siūlau pakeitimus, nes buvusioje formulėje stiprus susitelkimas į saviįtaigos turinį tikrai nepriklauso hipnozės sričiai.
Labai keistai būtų išplėsta.
Siūlomas apibrėžimas yra labai aiškus: hipnozė – tai yra psichoterapijos metodas, kurio metu sukeliama transo, tai yra ypatinga nervų sistemos būsena, kurios metu žmogus tampa imlesnis įtaigai.
Toks apibrėžimas yra tikrai moksliškas ir nesukeltų jokių psichoterapijos ar hipnozės mokyklų tarpusavio diskusijų.
Todėl siūlyčiau paremti šitą apibrėžimą.
Ačiū.
Dabar nuomonė už – D. Mikutienė.
Gerbiamieji kolegos, jeigu jau ši nuostata liko įstatyme, tai turbūt visi suvokiame, kad hipnozė yra ne būsena, o yra metodas.
Taigi tikslinant formuluotę reikia pritarti kolegos G. Navaičio pasiūlytai formuluotei.
Ačiū.
Nuomonė prieš – M. Adomėnas.
Kolegos, vis dėlto suderinimas su Terminų banku yra svarbus motyvas, juoba kad siūlomas apibrėžimas vis dėlto yra nepatenkinamas daugeliu požiūriu.
Aš nurodysiu tik vieną aspektą.
Hipnozė toli gražu nėra vien psichoterapijos metodas, tai yra taip pat ir veiksmas, kuris naudojamas toli gražu ne psichoterapiniais tikslais.
Manau, kad esamas komiteto patvirtintas apibrėžimas yra vis dėlto mūsų įstatymo tikslais svarbesnis.
Ir iš tiesų jis išreiškia tą pačią esmę.
Nemanau, kad būtų geresnis siūlymas už esamą.
Todėl siūlau su visa derama pagarba šios profesijos specialistui, bet vis dėlto balsuoti prieš jo siūlymą.
Ačiū už nuomones.
Prašom pasiruošti balsuoti, ar pritariate G. Navaičio pasiūlymui.
Kas pritariate, balsuojate už, kas turite kitą nuomonę ir pritariate komiteto nuomonei, balsuojate prieš arba susilaikote.
Balsavo 88 Seimo nariai.
Už – 39, prieš – 11, susilaikė 38.
Pataisai nepritarta.
Siūlomos pataisos 5 straipsniui, t. y. „skatinimo“ sąvokos apibrėžimui.
Kelias pataisas šiam straipsniui yra pateikęs Seimo…
Čia 2 straipsnis, bet 5 punktas.
2 straipsnio 5 dalis.
Taip.
Seimo narys M. Zasčiurinskas teikia bent tris sąvokos „skatinimas“ variacijas.
Nė vienam pasiūlytam variantui komitetas nepritarė.
Pirmiausia dar kartą atkreipiu dėmesį, kad sąvokos Terminų banko įstatymo nustatyta tvarka turi pereiti suderinimo procedūrą.
Toks veiksmas neatliktas ir patvirtinimo, kad ši sąvoka yra suderinta su Valstybine kalbos komisija, nėra.
Antras argumentas, sąvokos aiškinimas yra per daug perteklinis, per daug išplėtotas, turintis daug integruotų kitų sąvokų, dėl to gerokai painesnis.
Šiuo metu esanti sąvoka „skatinimas“ yra labai aiškiai apibrėžta.
Ačiū.
Dabar Seimo narys M. Zasčiurinskas.
Jo yra pateikti trys apibrėžimai.
Nežinau, kaip, eilės tvarka turbūt pristatysite, ar čia priklausomai nuo lengvėjimo, sunkėjimo.
Kaip?
Eilės tvarka.
Gerai, prašom pirmą apibrėžimą.
Gerbiamieji kolegos, visi mes puikiai jaučiame, koks jautrus yra šis įstatymas, dėl kurio čia visi ginčijamės, nes jis orientuotas į vaikus, ir visi mes žinome tą elementarią tiesą, ji banali tiesa, biurokratinė tiesa, kad vaikai yra brangiausias mūsų turtas.
Dabar mūsų gyvenime yra viešas ir privatus gyvenimas.
Šiuo atveju šio įstatymo aspektais mes kalbame apie viešąją erdvę.
Viešojoje erdvėje, mes, aišku, visi tai žinome ir jaučiame, nes žiūrime reklaminius klipus ir visa kita, dabar XIX a. ir XX a. būdais nėra veikiami mūsų norai.
Yra naudojami subtilesni netiesioginiai būdai, orientuoti į mūsų pasąmonę.
Viešojoje erdvėje ypač matyti, kaip tai atliekama.
Aš pateikiau šitą paskutinę savo pataisą.
Ji yra gerokai sutrumpinta negu prieš tai buvusi.
Ji apima dvi dalis.
Viena dalis yra orientuota į „skatinimo“ sąvokos išplėtimą per pasąmonę, t. y. per netiesioginį poveikio būdą, o kita dalis yra palikta tokia, kaip kolega Č. V. Stankevičius siūlė, t. y. per technokratinį mechaninį suvokimą ir baudžiamosios teisės suvokimą, kas yra skatinimas.
Kad tai yra tiesioginis veiksmas.
Bet kadangi mes kalbame apie vaikus ir aiškiai žinome, kad visi orientuojasi į vaikus netiesiogiai, todėl aš siūlau pritarti mano „skatinimo“ sąvokai ir nekreipti ypatingo dėmesio, kad ji šiek tiek atims laiko, jeigu kažkam prireiks ją suderinti su Terminų banku.
Prašau pritarimo.
Ačiū.
Ačiū.
Nuomonių nėra.
Prašom pasiruošti balsuoti.
Ar pritariate M. Zasčiurinsko pateiktai 2 straipsnio 5 dalies pataisai – apibrėžimui?
Prašom balsuoti.
Kas pritaria, balsuoja už, kas mano kitaip, balsuoja prieš arba susilaiko.
Balsavo 77 Seimo nariai.
Už – 16, prieš – 14, susilaikė 47.
Pirmai pataisai nepritarta.
Tada turėtų būti M. Zasčiurinsko antra turbūt?
Antras apibrėžimo variantas.
Gerbiamieji kolegos, aš būsiu savikritiškas.
Antras mano pateiktas variantas yra blogesnis negu pirmas (Juokas salėje), nes jis labiau teoriškai išplėstas.
Todėl siūlau arba iš karto balsuoti be mano agitacijos ir taip išreikšti savo nuomonę.
Ačiū.
Norite, kad balsuotume, ar atsiimate?
(Balsai salėje) Ar taupydamas laiką atsiimate?
Gerai, frakcija patarė man atsiimti.
Aš atsiimu.
Ačiū.
Abu apibrėžimus?
Taip?
Taip.
Gerai, ačiū.
Tada būtų G. Navaičio dar vienas.
Taip, yra Seimo nario G. Navaičio siūlymas taip pat šiai daliai.
Papildyti sąvoką fraze „kompiuteriniai žaidimai“.
Komitetas nepritarė, kadangi suardoma sąvokos logika, o kompiuterinių žaidimų naudojimas yra reglamentuotas šio įstatymo kituose straipsniuose.
Tuose straipsniuose, kurių jūs nematote, nes yra tuose straipsniuose, kurie nesiūlomi keisti.
Taigi nepritariam.
Navaitis pristatys savo pataisą.
Negaliu sutikti su komiteto pirmininko logika, nes jis sako, kad mes kažko nematome.
Tokiu atveju gal iš viso to įstatymo nereikia, jeigu kažkas yra kitose vietose.
Jeigu, jūsų nuomone, tai yra kiek perteklinis dalykas, geriau tegul būna perteklinis, negu jo čia nebūna.
Šiandien kompiuteriniai žaidimai juo labiau plečiasi ir tikrai ten randame smurto ir kitokių veiksmų, kurie nepilnamečiams, be abejo, žalingi.
Jeigu nebandysime pradžioje to aiškiai suformuluoti, kad ir šie žaidimai priklauso įstatymo sričiai ir galėtų būti veikiami, tai tada didelę dalį to, ką vadinčiau viešąja informacija, paliekame už įstatymo ribų.
Todėl siūlyčiau vis dėlto pritarti mano pataisai.
Ačiū.
Norinčių paremti arba neparemti nėra.
Prašom pasiruošti balsuoti.
Kas pritaria G. Navaičio pataisai, prašome balsuoti už, kas nepritariate – prieš arba susilaikote.
Balsavo 80 Seimo narių: už – 19, prieš – 11, susilaikė 50.
Nepritarta.
Toliau.
4 straipsnis, tai yra kriterijų straipsnis, ir 2 dalies 3 punktas.
Yra Seimo narių S. Stomos bei Teisės ir teisėtvarkos komiteto siūlymas išbraukti iš kriterijaus formuluotės žodžius „mirusio, mirštančio arba“.
Komitetas nepritarė išbraukimui, kadangi ši nuostata yra suderinta su Visuomenės informavimo įstatymo 13 straipsniu.
Be to, anksčiau komiteto yra pritarta ir 3 kriterijus papildytas fraze „stambiu planu“.
Taigi šita frazė „stambiu planu“ iš esmės išsklaidė visas abejones.
Ačiū.
Stoma savo pataisą pristato.
Gerbiamieji kolegos, iš tikrųjų aš, nors ir keista, norėčiau pritarti gerbiamajai M. A. Pavilionienei.
Truputį kažkas čia yra, jeigu viskas vyksta pagal Statutą, tai Statutas tikrai yra netobulas.
Jeigu mes jau vieną kartą viską apsvarstėme ir viską nubalsavome, tai gal dabar turėtume diskutuoti dėl to, kas atsirado naujo, ką komitetas pasiūlė, aptarė.
Būtų kokia nors prasmė.
Dabar kartojame tą patį per tą patį.
O šita mano pataisa, aš tiktai pasikartosiu, man atrodo, kad nereikia slėpti nuo nepilnamečių realaus gyvenimo.
Jeigu jie gyvens kažkokioje sterilioje terpėje, tai vargu ar jie subręs pilnavertės asmenybės.
Ačiū.
Ačiū.
Taip, nėra norinčių pasakyti nuomonių.
(Balsai salėje) Taip, čia S. Stoma nežino, aš negaliu padaryti, jos savo nuomonę pasakė.
Prašome pasiruošti balsuoti.
Kas pritariate Seimo nario S. Stomos pasiūlymui, prašome balsuoti už, kas turite kitą nuomonę, balsuojate prieš arba susilaikote.
Balsavo 78 Seimo nariai: už – 4, prieš – 19, susilaikė 55.
Nepritarta.
Toliau yra siūlymas 4 punktui, taip pat Seimo nario S. Stomos.
Jis siūlo išbraukti 4 kriterijų, tai yra erotinio pobūdžio informaciją.
Aną kartą, kaip matėte, išsiskyrė erotinio pobūdžio informacijos sampratos.
Aš dar kartą noriu priminti, kad šitas kriterijus yra suderintas su Visuomenės informavimo įstatymo 1 straipsnio 14 dalimi ir 19 straipsniu.
Erotinio pobūdžio informacijos samprata ten kiek žemiškesnė negu romantiškoji S. Stomos.
Ačiū.
Prašome S. Stomą pristatyti savo pataisą.
Aš įsitikinęs, kad erotika yra arčiau romantikos negu pornografija.
Ir, tarp kitko, Visuomenės informavimo įstatyme erotinio pobūdžio informacija yra siauresnė negu šitame įstatyme – prisideda, išsiplečia erotikos… 
Ir iš tikrųjų čia erotika jau pereina į pornografiją.
O vis dėlto, manau, jeigu mes būtume nuoseklūs ir tvarkingi įstatymų leidėjai, tai turėtume turėti labai aiškias ribas, kur yra pornografija, kur yra erotika, švelni erotika, kas yra visame pasaulyje.
Manau, kad iš esmės šitas įstatymas yra tiek suveltas, kad tie visi gražūs žodžiai, kad mes čia darome labai gerą darbą, manęs neįtikina.
Ačiū.
Nuomonės už nėra.
Nuomonė prieš – P. Gražulis.
Aš tai siūlyčiau gerbiamajam S. Stomai, kadangi čia antrą kartą svarstomos šitos pataisos ir jo buvo nepritarta pataisoms, taupyti Seimo laiką ir atsiimti pataisas.
Ir visų Seimo narių, kurių pataisoms praeitame posėdyje nebuvo pritarta, tas pataisas prašyčiau atsiimti.
O tik tas svarstykime pataisas, kurioms buvo pritarta.
Dar kartą pasitikrinkime Seimo poziciją.
Gerai, ačiū.
Prašome pasiruošti balsuoti.
Kas pritariate S. Stomos pasiūlymui, balsuojate už, kas turite kitą nuomonę, balsuojate prieš arba susilaikote.
Balsavo 76 Seimo nariai: už – 6, prieš – 22, susilaikė 48.
Nepritarta.
Toliau yra 5 punktui taip pat Seimo nario S. Stomos siūlymas išbraukti žodžius „sukelianti baimę ir siaubą“.
Komitetas nepritarė siūlymui išbraukti.
Ši nuostata yra ir Žurnalistų ir leidėjų etikos kodekse, ir iš esmės tai yra nuostata, su kuria susijęs ribojimas skleisti tokią informaciją, įvertinant galimą neigiamą poveikį vaiko psichofiziniam vystymuisi, be to, įvertinant tai, kad tokios informacijos monitoringą atlieka ekspertai, turintys specialių gebėjimų.
Taigi reikia pasikliauti ir ekspertais, kad jie protingumo ribose šitą kriterijų taiko.
Ačiū.
Stoma.
Gal atsiimsite?
Taip, aš atsiimu visas savo pataisas.
Už visus punktus nebalsuosiu, tik registruosiuosi.
Ačiū visiems.
Gerai, ačiū.
Jeigu atsiimate, tai nereikės dabar balsuoti.
Toliau – Seimo narė M. A. Pavilionienė.
Seimo narės M. A. Pavilionienės siūlymas tam pačiam punktui, siūloma jį papildyti fraze „kuri prilygsta psichologiniam smurtui“.
Komitetas nepritarė tokiam sąvokos plėtimui, nes smurtinio pobūdžio informacija yra apibrėžiama Visuomenės informavimo įstatyme.
Jis savaime yra taikomas bendrąja tvarka.
Atsisako komentuoti.
Bet neatisiimate jos?
Ar atsiimate?
Balsuoti reikia ar ne?
Man vienas ir tas pats.
Darykite, ką norite. (Triukšmas salėje)
Tai tada konstatuojame, kad nebus svarstomos tos pataisos.
Galime bendru sutarimu sutarti, kad atsiima.
Taip?
Gerai.
Toliau, prašome.
Toliau 6 punktui Seimo narių M. Adomėno, V. Stundžio, V. Aleknaitės-Abramikienės siūlymas.
Visiškai panašus S. Stomos siūlymas, bet jis visus atsiėmė.
Analogiškas yra Seimo nario M. Varaškos siūlymas bei Teisės ir teisėtvarkos komiteto siūlymas.
Visiems siūlymams komitetas nepritarė, nes po ilgų diskusijų yra sutarta dėl tos formuluotės, kuri teikiama 6 punkte ir suderinta su Azartinių lošimų įstatymu ir su institucijomis, kurios vykdo šio įstatymo įgyvendinimo priežiūrą.
Pasirinkta jau skaidri, švari formuluotė, išbraukiamas iš jos tik vienas žodis „loterijose“.
Ar galiu paklausti?
Atsiimate?
Ar M. Adomėnas kažką norėjo pasakyti?
Prašom.
Įjunkit mikrofoną.
Seimo narių grupė ir aš asmeniškai visas pastabas, kurioms komitetas nepritarė, atsiimu ir jų nebereikia svarstyti.
Ačiū.
Varaškos nematau.
Tai manykim, kad jis irgi atsiima.
Teisės ir teisėtvarkos komitetas irgi nereikalauja turbūt… pirmininkas svarstyti.
Toliau, 7…
Dėl M. Varaškos nežinau, kaip darom.
Kiek aš pamenu, aname posėdyje jis atsiėmė, kadangi buvo pritarta kitam siūlymui.
Nebus paskui problemų?
Galim balsuoti.
Balsuojam gal dėl M. Varaškos pataisos.
Kas pritaria, balsuoja už, kas mano kitaip… (Balsai salėje) Kaip?
Tą patį, ką ir siūlė visi kiti Seimo nariai, grupė.
(Balsai salėje) Tai klausėtės, pristatė komiteto pirmininkas.
(Balsai salėje) Kieno?
Jeigu jūs visi tyliai sėdėtumėt, tai tikrai girdėtumėt, ką šneka komiteto pirmininkas.
Taip, balsavo 78: už – 4, prieš – 15, 59 susilaikė.
Varaškos pataisai nepritarta.
Einam toliau.
Dėkui.
7 punktui buvo S. Stomos siūlymas.
Jis jį atsiėmė, taigi balsuoti turbūt nereikia.
11 punktui yra Informacinės visuomenės plėtros komiteto siūlymas.
Jam komitetas nepritarė, kadangi pritarė prieš tai Č. V. Stankevičiaus siūlymui, kuris yra formuluotas kaip tik 11 punkte.
Jis yra tikslesnis ir konkretesnis.
Taip.
Ar komiteto pirmininkas nori ką nors pasakyti?
Kalba telefonu?
Prašom, kolega Grubliauskai.
Labai atsiprašau.
Čia komiteto buvo siūlymas ir Švietimo komitetas nepritarė.
Atleiskit, praleidau.
Atsiimat.
Jūs įjungėt mane?..
Taip, jus. (Balsai, juokas salėje)
Taip, atsiimu.
Gerai, ačiū.
Taip, dėkui.
13 punktui yra Seimo nario S. Stomos siūlymas.
Jis jį atsiėmė.
Visiškai analogiškas yra Seimo nario E. Klumbio siūlymas išbraukti šį punktą, taip pat Seimo narės M. A. Pavilionienės siūlymas išbraukti šitą punktą.
Komitetas nepritarė išbraukimui, nes tai yra kriterijus, kuriuo apibrėžiama informacija, tikrai galinti daryti neigiamą poveikį vaiko vystymuisi, antra vertus, ši nuostata suderinta su Visuomenės informavimo įstatymu.
Dėl to komitetas laikėsi sisteminio požiūrio ir nepritarė išbraukimui, išskyrus tai, kad komitetas yra jau pritaręs ir jūsų variante įrašyta – „inscenizuoti paranormalūs reiškiniai“.
Inscenizuoti.
Gerai, ačiū.
Kaip supratau, M. A. Pavilionienė atsiėmė savo pasiūlymą.
Stoma, taip… 
Dabar ką darom dėl E. Klumbio, kurio nėra salėje?
Yra?
Atsiprašau.
Egidijau Klumby, jūs pristatysit tada savo pataisą?
Prašom.
Kortelę įdėkit.
Kad pacituotumėt pasiūlymą, aš jį pakomentuočiau. (Juokas salėje)
Pirmininke, pakartokit.
Jūs siūlote išbraukti 13 punktą. (Juokas salėje)
Ir komitetas tam nepritaria.
Gerbiamasis pirmininke, gerbiamieji kolegos, jeigu aš siūlau išbraukti 13 punktą, aš manau, kad tai yra ganėtinai protinga. (Juokas, plojimai salėje)
Prašom pasiruošti balsuoti, ar pritariat Seimo nario E. Klumbio siūlymui išbraukti 13 punktą… 12… 
Kas pritaria, balsuoja už, kas mano kitaip, balsuoja kitaip.
Taip, balsavo 74 Seimo nariai: už – 12, prieš – 15, susilaikė 47.
Nepritarta. (Balsai salėje)
Taip, dėkui, vis dėlto 12 pritarė, kad siūlymas labai protingas.
Tai toliau yra M. Varaškos siūlymas tam pačiam punktui, tai yra vieno žodžio pakeitimas.
Jis siūlo rašyti „imituoti paranormalūs reiškiniai“.
Komitetas nepritarė šiam siūlymui, nes pasirinko inscenizuoti ir čia yra esminio loginio skirtumo.
Taip, prieš balsavimą dėl vedimo tvarkos – K. Masiulis.
Prašom.
Aš norėčiau, kad į protokolą būtų įrašyta, kad aš balsavau susilaikydamas…
Gerai, bus įrašyta.
Taip, prašom pasiruošti balsuoti dėl M. Varaškos pasiūlymo.
Kas pritariat, balsuojat už.
Vietoj žodžio „inscenizuoti“ rašyti žodį „imituoti“.
Balsavo 76 Seimo nariai: už – 6, prieš – 9, susilaikė 61.
Nepritarta.
Taip, toliau 14 punktui yra Seimo narių M. Adomėno, V. Stundžio, V. Aleknaitės-Abramikienės siūlymas, kuriam komitetas nepritarė.
Atsisakė.
Adomėnas sakė, kad jie visų atsisako savo pataisų.
Jie atsiima.
Taip pat atsiėmė S. Stoma ir lieka Seimo nario E. Klumbio siūlymas, turbūt protingas, 13 punktą šiek tiek kitaip… t. y.
14 punktą pagal dabartinę numeraciją, kitaip formuluoti, tačiau komitetas, vertindamas siūlymą, vis dėlto jam nepritarė šiam siūlymui, kadangi siūlymas yra iš esmės susijęs su kitais teisės aktais, su Baudžiamuoju kodeksu.
Tai yra sąvokos išplėtimas, ir matom, kad netikslinga šitam kriterijui tą rašyti.
Taip, E. Klumbys pristato savo pataisą.
Aš manau, kad jeigu komiteto pirmininkas pripažįsta, kad mano siūlymas yra protingas, tai aš siūlau visam Seimui atsižvelgti į komiteto pirmininko nuomonę.
Ačiū.
Prašom balsuoti, kas pritariat E. Klumbio pataisai, pasiūlymui, prašom balsuoti už, kas turit kitą nuomonę, balsuojat prieš arba susilaikot.
Balsavo 85 Seimo nariai: už – 29, prieš – 9, susilaikė 47.
Nepritarta.
Taip, dėkui.
Ir yra Seimo nario G. Songailos siūlymas papildyti kriterijų sąrašą nauju punktu, t. y. priskirti neigiamą poveikį darančios informacijos kategorijai tą informaciją, kuria skatinami homoseksualūs, biseksualūs ar poligaminiai santykiai.
Komitetas svarstė šį siūlymą kontekste kitų trijų siūlymų, kitų dar dviejų siūlymų, t. y.
M. Varaškos siūlymas, žemiau parašytas, ir Seimo nario A. Dumbravos siūlymas, kuris yra šiek tiek trumpesnis nei G. Songailos.
Komitetas po diskusijų pritarė Seimo nario M. Varaškos siūlymui ir palieka, siūlo formuluotę, kuria skatinami lytiniai santykiai.
Pritaria šiai formuluotei iš dalies, nes reikia keisti numeraciją, ir nepritaria Seimo nario G. Songailos ir Seimo nario A. Dumbravos siūlymui.
Manome, kad pasirinktas komiteto variantas yra apibendrintas, labiausiai tinkantis, nekeliantis nereikalingų diskusijų ir keisčiausių interpretacijų.
Todėl komiteto pozicija yra tokia – pritarti Seimo nario M. Varaškos siūlymui ir atmesti G. Songailos ir A. Dumbravos siūlymą.
Prašom G. Songailą pateikti savo pataisą.
Gerbiamieji Seimo nariai, čia yra ta pataisa, dėl kurios Seimas jau du kartus buvo apsisprendęs, išreiškęs savo valią.
Nenorėčiau sutikti su komiteto pirmininku, kad M. Varaškos pasiūlymas yra alternatyva.
Aš taip pat siūlysiu balsuoti ir už jo pataisą.
Mano siūlymas yra labai aiškus, tai yra kokių normų nereikėtų propaguoti nepilnamečiams.
Manau, jeigu Seimas aiškiai apsispręs, tai turės didelę naudą auklėjant mūsų kartą.
Siūlyčiau balsuoti už tą pataisą, už kurią jau vieną kartą balsavo, du kartus balsavo priimant dar ir prieš tai… jau įsigaliosiantį įstatymą.
Ačiū.
Nuomonė už – P. Gražulis.
Kai buvo pirmasis svarstymas, mes prisimename, buvo pateiktas M. Varaškos pasiūlymas, deja, Švietimo, mokslo ir kultūros komitetas nebuvo jam pritaręs, ir Seime tai pataisai nebuvo pritarta.
Tačiau buvo pritarta G. Songailos pataisai.
Aš manyčiau, kad reikėtų pritarti ir vienai, ir kitai G. Songailos pataisai, nes G. Songaila labai aiškiai įvardija problemas, kurios šiandien mūsų dabartinėje visuomenėje yra labai aktualios.
Aš manau, jeigu mes pritartume šitoms pataisoms, kurioms pritarėme per pirmąjį svarstymą, mes šitą įstatymą ne pagadintume, o tik pagerintume.
Galima surasti įvairiausių spragų ir tie, kurie šiandien labai aktyvūs propaguoti savo visokius seksualinius santykius, gali pasakyti, kad jie nėra įvardyti, ir apie juos įstatymas nekalba.
Aš manau, aiškiai įrašydami, kad negalima propaguoti homoseksualių santykių, tikrai nieko nepagadinsime.
Todėl aš prašyčiau balsuoti už.
Ačiū.
Nuomonė prieš – Č. Juršėnas.
Gerbiamoji posėdžio pirmininke, mieli kolegos, kadangi posėdžio pabaigoje mes kažkaip pradėjome ramiau šnekėti apie patinkančius ir nepatinkančius siūlymus, tai ir aš be ypatingų epitetų noriu pasakyti.
Palaikau komiteto poziciją, nes ji yra nuosaiki, subalansuota.
Kolegos siūlymas yra persistengimas, kurio mums tikrai nereikia.
Ačiū už nuomones.
Prašom pasiruošti balsuoti.
Kas pritariate G. Songailos pasiūlymui, balsuojate už, kas turite kitą nuomonę, balsuojate prieš arba susilaikote.
Balsavo 83 Seimo nariai: už – 29, prieš – 13, susilaikė 41.
Pataisai nepritarta.
Seimo nario M. Varaškos siūlymas, kuriam komitetas pritarė iš dalies.
Argumentus pasakiau, nes visame tekste keičiasi numeracija – šitas siūlymas tampa 15 kriterijumi.
Manome, tai yra vidurio formuluotė, kuriai Seimas turėtų pritarti.
Kadangi pritarė ir nėra M. Varaškos, aš manau, balsuoti tikrai nereikia, yra iš dalies pritarta.
Dar viena A. Dumbravos pataisa.
Gal ji irgi… 
Gal atsiimate?
A. Dumbravos siūlymas yra visiškai panašus į G. Songailos su šiokia tokia korekcija…
Atsiimate, taip?
Ne?
Norite kalbėti?
Prašom.
Aš norėčiau pasakyti, kad mano pasiūlymas, palyginti su G. Songailos, yra truputį švelnesnis.
Aš siūlau, kad nebūtų įvardijami poligaminiai ir biseksualūs santykiai, o palikti tik homoseksualūs.
Kadangi Lietuvoje tie kiti du santykiai nėra labai populiarūs… (Juokas salėje) Mano manymu, palikčiau tik tą punktą, kuriuo skatinami homoseksualūs santykiai.
Prašau visus palaikyti, ypač krikščionis.
Dėkui.
Ir nuomonė prieš – A. Kubilius.
Aš nesu toks specialistas kaip autorius, kuris ką tik pateikė savo pataisą apie poligaminius santykius, kaip supratau.
Aš iki šiol galvodavau pagal kažkokį teorinį supratimą, kad tai yra dalis lytinių santykių, nelabai galbūt populiarūs, nelabai kokie nors priimtini, bet kaip dalis lytinių santykių.
Kai dabar siūloma, jau priėmus vieną komiteto pataisą, kad būtų draudžiama tokia informacija, kuria yra skatinami lytiniai santykiai, dar siūloma prie to rašyti pataisą išskiriant poligaminius santykius, tai aš suprantu, kad aš jau nieko nesuprantu.
Suprantu, kad tai nėra lytiniai santykiai, tai yra kažkas kita.
Tai gal gali paaiškinti tie, kurie čia siūlo tokius dalykus, kas tai yra per dalykas?
Jeigu jie tokie specialistai ir sako, kad tai nėra lytiniai santykiai, tai reikia Seimą informuoti. (Balsai salėje)
Ačiū.
Nuomonė už – K. Daukšys.
Iš tikrųjų blogai, jeigu premjeras nebesupranta, kas yra lytiniai santykiai, tai, matyt, Lietuva be ateities, nes vaikų nebus. (Juokas salėje)
Ačiū.
Prašom pasiruošti balsuoti.
Kas pritariate Seimo nario A. Dumbravos pasiūlymui, balsuojate už, kas turite kitą nuomonę, balsuojate prieš arba susilaikote.
Balsavo 81 Seimo narys: už – 19, prieš – 11, susilaikė 51.
Nepritarta.
Replika po balsavimo – R. Smetona.
Dėkoju.
Po šito balsavimo.
Aš visą dieną stebėjau mūsų Lietuvos Respublikos Vyriausybės vadovą Ministrą Pirmininką A. Kubilių, sėdintį čia, salėje, ir vis svarsčiau, ką jis čia veikia, ko jis čia visą dieną sėdi?
Dabar supratau. (Juokas salėje)
Ačiū už nuomonę.
Tęsiame toliau pataisų teikimą.
16 punktas.
Aš tikiu, kad čia sėdi Seimo nariai, dėl to ir premjeras turbūt sėdi, nes jis yra Seimo narys.
16 punktas.
Trijų Seimo narių siūlymas, kurį jie atsiima, taip?
M. Adomėnas, V. Stundys ir V. Aleknaitė-Abramikienė.
Č. Stankevičiaus siūlymas, bet jo redakcijai yra pritarta ir punkte yra formuluojama, tai yra santuokos sudarymo ir šeimos kūrimo samprata.
Č. Stankevičiaus variantas yra šiek tiek netikslus, yra pasirinktas tikslesnis variantas.
Turbūt Seimo narys irgi atsiima.
Atsiima.
Ačiū.
S. Stoma išsižadėjo visų pasiūlymų.
Seimo narė M. A. Pavilionienė jau pavargo, todėl, kaip suprantu, irgi atsiima visus pasiūlymus.
Taip.
Teisės ir teisėtvarkos komitetas nepritarė, bet Švietimo, mokslo ir kultūros komitetas nepritarė Teisės ir teisėtvarkos komiteto siūlymui.
Toliau.
19 punktas.
S. Stoma atsiėmė.
Balsuoti nėra reikalo.
20 punktas.
S. Stoma atsiėmė.
M. A. Pavilionienė atsiėmė.
Seimo narys G. Navaitis, jo ankstesnis siūlymas.
Tik atkreipiu dėmesį, kad komitetas pritarė kitam jo siūlymui.
Jis yra formuluojamas 20 punkte.
Skaitau: „Kai demonstruojami masinės hipnozės seansai, kurių poveikio objektas yra visuomenės informavimo priemonės auditorija.“
Turbūt gerbiamasis G. Navaitis atsiimtų savo ankstesnį siūlymą.
Atsiimate?
Taip, po diskusijų mes kaip ir radome bendrą nuomonę, tai aš dabar palaikau komiteto formuluotę.
Gerai, ačiū.
Tada balsuoti nereikia.
Pritariam visi, nes komitetas pritarė, taip?
Paskutinysis yra Seimo nario M. Varaškos siūlymas 6 straipsnio 2 punktui.
Jam komitetas nepritarė.
Tai yra punktas, susijęs su žymėjimu, indeksavimu.
Indeksavimas, žymėjimas yra nusistovėjęs, jau priimtas transliuotojų, dėl to komitetas nepritarė siūlymui keisti.
Aname posėdyje M. Varaška su tuo sutiko.
Visos pataisos?
Taip, visos.
Visi pasiūlymai yra pristatyti.
Gerai, ačiū.
Baigėm svarstyti visus pasiūlymus straipsniams.
Dabar po svarstymo D. Mikutienė – už.
Aš ne…
Aš matau užrašyta.
(Balsai salėje) Tada M. Adomėnas.
Kolegos, iš tiesų turime gerokai patobulintą įstatymo variantą ir balsavimas dėl paskirų straipsnių rodo politinį sutarimą dėl pamatinių vertybių.
Taigi tiesiog siūlau pritarti po svarstymo šiam įstatymo projektui.
Ačiū.
Nuomonė prieš – V. P. Andriukaitis.
Gerbiamieji kolegos, kaip minėjau diskusijose, šis įstatymas išties teisine prasme yra labai neapibrėžtas, nekonkretus.
Informacijos ir žiniasklaidos priemonėse jo pritaikymas bus be galo sudėtingas, tiesiog neveiks šis įstatymas.
Kita vertus, Konstitucinio Teismo reikalavimai, kurie taikomi kiekvienam teisės aktui, taip pat turėtų būti taikomi ir šiam įstatymui.
Įstatymas turėtų turėti labai aiškias reglamentavimo ribas, sąvokų aiškumą ir daugelį kitų dalykų, tas turi būti išties labai gerai apgalvota.
Manau, kad apskritai reikėtų nagrinėti galimybę sudaryti darbo grupę ir parengti tokį teisinį aktą, kuris turėtų teisinio reguliavimo turinį.
Taigi aš susilaikysiu, nors, kaip minėjau, dabar kai kurios formuluotės yra kur kas geresnės nei buvo priimtos anksčiau.
Taigi aš susilaikysiu balsuodamas dėl šio įstatymo.
Ačiū.
Prašom pasiruošti balsuoti, ar pritariam po svarstymo Nepilnamečių apsaugos nuo neigiamo viešosios informacijos poveikio įstatymo 1, 2, 3, 4, 5, 7, 9 straipsnių pakeitimo ir papildymo įstatymo projektui.
Balsuojame.
Balsavo 77 Seimo nariai: už – 51, prieš – 2, susilaikė 24.
Įstatymo projektui pritarta po svarstymo.
Seimo Pirmininkė siūlo ypatingą skubą.
(Balsai salėje) Yra prieštaraujančių?
Tada balsuojam: kas už ypatingą skubą, balsuoja už, kas mano kitaip, balsuoja prieš arba susilaiko.
Prašom, vyksta balsavimas.
Balsavo 73: už – 50, prieš – 12, susilaikė 11.
Pritarta ypatingai skubai.
(Balsai salėje) Tada reikia pradėti priėmimą pastraipsniui.
Ar galima pritarti bendru sutarimu 1 straipsniui?
(Balsai salėje) Atsiprašau, repliką po balsavimo S. Pečeliūnas.
Ne, aš norėčiau dėl vedimo tvarkos.
Dėl vedimo tvarkos.
Popietinis posėdis kelintą valandą prasidėjo?
15 val.
Pažiūrėkite dabar į laikrodį.
Suraskite progą bent 5 min. padaryti techninę pertraukėlę.
Tikrai surasim, po šio įstatymo tikrai galėsime surasti.
(Balsai salėje) Priėmimas pastraipsniui.
straipsniui bendru sutarimu galime pritarti?
(Balsai salėje) Galime.
straipsniui?
(Balsai salėje) Ar 2 straipsniui galime pritarti?
(Balsai salėje) Galime.
straipsniui bendru sutarimu galime pritarti?
Galime.
straipsniui?
(Balsai salėje) Galime.
straipsniui, sako, irgi pritaria iš karto.
straipsniui galime pritarti?
(Balsai salėje) Galime.
straipsniui?
(Balsai salėje) Galime.
straipsniui?
(Balsai salėje) Galime.
Ir 8 straipsniui?
(Balsai salėje) Taip, ačiū.
Tada dėl viso įstatymo keturios nuomonės – už, keturios – prieš.
Prieš – G. Songaila.
Gerbiamieji Seimo nariai, aš nesiūlau šiandien balsuoti dėl šio įstatymo priėmimo ir manau, kad yra skubotai tas priėmimas daromas.
Siūlau, kad dar Seimo nariai turėtų galimybę pateikti pataisas, todėl siūlau nedalyvauti balsavime.
Ačiū.
Nuomonė už – A. Kubilius.
Gerbiamieji kolegos, aš siūlau priimti šį įstatymą.
Iš tikrųjų nustoti kovoti ir aiškintis, kas čia labiau kovoja prieš kokias nors nuodėmes.
Iš tikrųjų turime pasirūpinti, kad įstatymas būtų normalus ir atitinkantis ir Lietuvos, ir europines tradicijas.
Iš tiesų turime apsaugoti jaunimą, nepilnamečius nuo tos informacijos, kuri jiems yra pavojinga, ir šis įstatymas tai ir išsprendžia.
O visi ginčai, lytiniai santykiai ir draudimas agituoti tose laidose, kurias žiūri nepilnamečiai, ar apima tokie lytiniai santykiai ir homoseksualius santykius, man atrodo, iš tikrųjų šita diskusija yra jau visiškai tuščia.
Mes turime apsaugoti jaunus žmones nuo bet kokios agitacijos už bet kokius lytinius santykius, tai įstatymas ir numato.
O R. Smetonai aš turiu labai rimtai paaiškinti.
Kadangi jisai pagaliau išsiaiškino, kodėl aš čia leidžiu visą dieną, tai noriu labai atvirai pasakyti.
Gerbiamasis Rimantai, kadangi jūs išsiaiškinote, ką aš čia darau visą dieną, tai dabar bus taip, kaip vakar.
Nuomonė prieš – L. Graužinienė.
Ačiū, gerbiamoji posėdžio pirmininke.
Aš pritariu gerbiamojo G. Songailos išsakytai minčiai, kad tikrai čia nėra tas įstatymas, dėl kurio turime skubėti, ir ypatingai skubėti, ir dar prieš Kalėdas.
Taigi aš nežinau, ar jūs norite pirma padaryti blogą darbą, o po to eiti išpažinties, ar nenorite perkelti į kitus metus.
Todėl aš tikrai pasisakau prieš skubą ir manau, kadangi šiandien buvo daug pataisų atsiimta, daug teikta, vis dėlto komitetas vėl turėtų labai gerai sužiūrėti ir kad būtų galimybė Seimo nariams dar kartą peržiūrėjus įstatymą po pataisų svarstymo įregistruoti vieną ar kitą pataisą.
Skubos čia tikrai nėra.
Čia ne biudžetas, galime mes jį priimti ir sausio mėn.
Ačiū.
Nuomonė už – V. Stundys.
Dėkui.
Aš tenorėčiau atkreipti dėmesį į porą detalių, kurias, matyt, Seimo nariai yra pamiršę.
Naująjį įstatymo projektą iš esmės rengė dvi darbo grupės.
Tai yra pirmąjį variantą, kurį mes svarstėm anuomet ir kurį vetavo buvęs Prezidentas, kadenciją baigęs Prezidentas, tą projektą rengė plati specialistų grupė.
Antrąjį variantą rengė, jau kitas pataisas, įvairių specialistų grupė.
Pamirštam ir antrą momentą, kad nuo 2002 m. galioja visiškai analogiškas Nepilnamečių apsaugos nuo neigiamo viešosios informacijos poveikio įstatymas.
Naujoji jo redakcija iš esmės perima tą struktūrą, kuri yra patvirtinta 2002 m., įteisina ir reglamentuoja tik naujus viešosios informacijos reiškinius, iš esmės paima tą logiką, kuria buvo grįstas tas įstatymas.
Todėl visiškai nesuprantu argumentų, kodėl kaltinama skuba ar kažkuo kitu.
Nė vienas įstatymas tiek dėmesio Seime nesulaukė, mūsų kalbos, ypač kraštutinės kalbos, manau, kenkia daug kam.
Mes sudarome prielaidas, jeigu kas nors plačiau pasidomėtų, iš tikrųjų vadovautis ta logika, propagandine logika, kurios taip nori naujos gyvensenos skleidėjai.
Mes nejučia tampame savo nelabai savikritiškomis kalbomis tos propagandos įrankiais.
Kviečiu balsuoti už šitą įstatymą.
Nuomonė prieš – M. Zasčiurinskas.
Gerbiamieji kolegos, aš pritariu premjerui, kuris sako, kad tai nuodėmė.
Mūsų pareiga yra atspindėti Lietuvos žmonių nuomonę, mes esame jų atstovai čia, Seime.
Ir žinote, Vilnius – tai dar ne Lietuva.
Nuvažiuokime į kaimą, į tą, kur M. K. Čiurlionis savo paveiksle… kur karaliai laiko Lietuvą savo delnuose, ir paklauskime tų žmonių, kokia jų nuomonė mūsų taip aštriai nagrinėjamu klausimu.
Ir jie pasakys labai paprastai: vaikai, anūkai tai yra svarbiausia mūsų gyvenime, saugokime juos nuo tos neigiamos informacijos, kurią mums bruka įvairiais kanalais.
Aš suprantu, kad don kichotų šioje salėje yra nedaug, aš suprantu, kad malūnų už Lietuvos ribų yra tikrai, kaip čia sakė, dar daugiau, todėl, kolegos, siūlau labai labai rimtai pagalvoti, nes tai yra dabar mūsų lemiamas sprendimas.
Mes parodome savo vertybių skalę, kaip mes žiūrime į gyvenimą, kaip mes žiūrime į savo papročius, galų gale į tai, ką sako Bažnyčia.
Aš tikiu, kad ne visi čia yra katalikai, visi mes čia atėjome iš tarybinių laikų, beveik visi ten gavome išsilavinimą, mokslinius laipsnius, ir galbūt užmirštame, kad mūsų tikroji prigimtis yra iš mūsų senelių, prosenelių.
Baigdamas savo tokią patriotinę kalbą, aš kviečiu nepritarti šio įstatymo priėmimui bet kuria forma.
Ačiū.
Ačiū.
Nuomonė už – M. Adomėnas.
Gerbiamieji kolegos, prieš tai buvo gąsdinama, kad šis įstatymas labai pažeidžia žmogaus teises, dabar gąsdinama, kad šis įstatymas nepakankamai radikalus.
Bet kokiu atveju taikinys atrodo vienas – kad šis įstatymas šiukštu nebūtų priimtas.
Šiukštu nebūtų priimtas toks, koks jis dabar, atspindėdamas didelį, iš tikrųjų didelį, atliktą darbą, atspindėdamas labai platų sutarimą dėl pagrindinių vertybių, yra pasiekęs Seimo salę.
Tai yra sutarimas, kuris apibrėžia, kad tokia informacija, kuri skatina kitokią šeimos ir santuokos sampratą, negu įtvirtina Lietuvos Konstitucijoje ir Civiliniame kodekse, neturėtų būti nepilnamečiams teikiama.
Taigi nemanau, kad būtų geresnis kalėdinis darbas, negu įteiktas nepilnamečiams įstatymas, kuriame jų teisė į konstitucišką, tradicinę ir krikščionišką šeimos sampratą būtų apginta.
O tie, kas vienu ar kitu pretekstu prisidengdami skatina šio įstatymo nepriimti, iš tiesų užsiima šeimos sampratos destrukcija tiesioginiu ar netiesioginiu būdu.
Siūlau balsuoti už šį įstatymą.
Ačiū.
Nuomonė prieš – P. Gražulis.
Man labai keistas tas krikščionių demokratų moralizavimas.
Kas parengė, ar ne jūsų, gerbiamasis Valentinai Stundy, vadovaujamas komitetas pirmąjį variantą, už kurį visi balsavome?
Ir dabar jūs pats išsižadate, lyg tas variantas ir blogas.
O kodėl jis blogas?
Kadangi sukilo Europos homoseksualai, jūs gąsdinate mus kažkokia Europa.
Laikykimės savo nuostatų, tada gerbs mus ir Europa.
Bijojote Maskvos, dabar bijote Briuselio.
Vis tiek kokiomis nors fobijomis gyvenate, arba Maskvos, arba Briuselio fobijomis.
Turėkite savo tvirtą nuostatą ir jai atstovaukite!
Ir nereikia čia kaišioti, rodyti į kažką pirštais.
Patys pažiūrėkite geriau į save.
Man svarbiau, ne ką Europa ir ne ką Maskva pasakys.
Ir aš manyčiau, kad nėra čia ko skubėti.
Senas įstatymas yra gana geras, priimtas jūsų pirmasis variantas.
Jūs tada kovojote už tą variantą, ir palaikėme mes, vienbalsiai palaikė „Tvarka ir teisingumas“, o dabar bandote susukti į popieriuką įvairiausiom aptakiom frazėm, kad tik neužkliūtumėte įvairiausiom seksualinėm mažumom.
Tai jūsų pagrindinis principas.
Ačiū.
Ir paskutinė nuomonė už – Č. Juršėnas.
Mielieji kolegos, gerbiamoji posėdžio pirmininke, man atrodo, kad diskusijos, kurios čia buvo ir anksčiau, ir dabar, tikrai liks ne tik Seimo stenogramose, bet ir mūsų ir mūsų stebėtojų atminty, nes jos buvo labai įdomios, labai įvairios.
Pasirodo, kad Seimo nariai išmano daug visokių dalykų, apie kuriuos šiaip normalioje situacijoje ir nepagalvotum.
(Juokas salėje) Bent tiek gerai, kad Seimas įrodė, jog jis nefrigidiškas.
O dabar dėl reikalo esmės.
Įstatymas iš tikrųjų nagrinėtas labai plačiai, įvairiai, daug diskusijų, karštų diskusijų buvo, buvo radikalių nuomonių.
Jeigu mums, kairiesiems ir dešiniesiems, vienos orientacijos ar kitos orientacijos atstovams, pavyko susitarti, (Juokas salėje) tai čia yra iš tikrųjų retas atvejis, jį reikia įvertinti ir palaikyti.
Taigi siūlau balsuoti už.
Išsakytos visos nuomonės.
Prašom pasiruošti balsuoti.
Kas pritariate įstatymo projektui, balsuojate už, kas turite kitą nuomonę, balsuojate prieš arba susilaikote.
Balsavo 56 Seimo nariai.
Nėra 71 Seimo nario.
Užsiregistravo tik 61 Seimo narys.
Atidedama geresniems laikams, kai bus 71 Seimo narys.
Repliką po balsavimo – V. P. Andriukaitis.
Gerbiamoji posėdžio pirmininke, jūs pažadėjote S. Pečeliūnui, kad po tokių karštų debatų jūs paskelbsite pertraukėlę.
Jūs man neleidžiate ir trukdote…
Aš tik norėjau pasitikslinti, nes šiaip, matote, kai pradedami nagrinėti įvairūs santykiai, tai kuo žmonės labiau suaugę, jaunimas, tai, atrodo, apie juos mažiau šneka, daugiau daro, o kai suaugę žmonės, tai, žiūriu, atvirkščiai, daugiau kalba ir mažiau daro. (Juokas salėje)
Jūs sutrukdėte paskelbti pertrauką ir dar 2 min.
kalbėjome.
Pabaigsime replikas ir tada bus 5 min. pertrauka.
Dagys.
Gerbiamasis kolega Juršėnai, deja, socialdemokratai, kaip rodo balsavimas, dėl orientacijos nesusitarė.
Ačiū už replikas.
Ir dabar iš tiesų, nors darbotvarkėje nenumatyta šiandien pertrauka, siūlau 5 min. pertrauką.
Iš tikrųjų labai trumpą – 7 min.
Bus lygiai 18.40 val.
Gerai?
min., ir grįšime į salę, svarstysime Elektros energetikos įstatymo pataisas.
Gerbiamieji kolegos, dirbame toliau.
Dar labai svarbus klausimas, dėl kurio galėsite irgi ilgai ginčytis, tai yra Alkoholio kontrolės įstatymo 18 straipsnio pakeitimo įstatymo projektas Nr. XIP-1267(2).
Svarstymas.
tribūną kviečiu Sveikatos reikalų komiteto pirmininką A. Matulą.
kur A. Matulas?
Kol nėra A. Matulo, kviečiu A. Endziną, kuris Ekonomikos komiteto… 
Bet ir A. Endzino nėra.
Tai kaip čia mes dirbam?
Ar yra kas nors iš Sveikatos reikalų komiteto?
Profesore Čigriejiene, gal jūs galite perskaityti?
Čia yra svarstymo stadija, mes galime duoti dokumentus.
Ir kas nors pasiruoškite Ekonomikos komiteto vardu.
Gal yra komiteto pirmininkas?
Tuoj Sveikatos reikalų komiteto vardu – V. M. Čigriejienė, o po to išvadą paskaitysite Ekonomikos komiteto vardu.
Gerbiamieji Seimo nariai, nesiruošiau referavimui, bet mes svarstėme komitete šį klausimą.
Kaip žinote, Sveikatos reikalų komiteto nuomonė yra viena – už tai, kad mes prieš alkoholio vartojimą, pardavimą, platinimą ir t. t.
Ir mes gerbiamojo V. Kurpuveso pataisai nepritariame.
Gal tada jis pats norės.
Dėkoju.
Jūs pristatėte Sveikatos reikalų komiteto išvadą.
Visą perskaitėte?
Taip.
Iš principo 3 balsavo už, 3 – prieš, susilaikiusių nebuvo, lėmė komiteto pirmininko balsas už.
Dėkoju.
Kviečiu gerbiamąjį Ekonomikos komiteto pirmininką D. Budrį.
Ačiū, Pirmininke.
Gerbiamieji kolegos, komitete svarstėme Seimo narių pasiūlymus.
Sprendimas buvo iš esmės pritarti pateiktam įstatymo projektui ir pasiūlyti pagrindiniam Sveikatos reikalų komitetui patobulinti įstatymo projektą atsižvelgiant į Lietuvos Respublikos Seimo kanceliarijos Teisės departamento pastabas.
Balsavimo rezultatai buvo: 5 – už, 1 – prieš ir 1 susilaikė.
Dėkoju.
Gerbiamieji kolegos, dar kartą noriu priminti, kad šis Alkoholio kontrolės įstatymo 18 straipsnio pakeitimo įstatymas yra įregistruotas Seimo nario B. Paužos, pasiskaitykite, jeigu kas esate pasimetęs.
Diskusijoje nori dalyvauti 8 Seimo nariai.
Pirmasis – A. Šedžius.
Prašom.
Ačiū, gerbiamoji posėdžio pirmininke.
Gerbiamieji kolegos, dar kartą mes turbūt esame paveikti masinės psichozės kovodami su alkoholizmu ir kovodami su alkoholio pramone.
Iš tiesų tai, kas yra siūloma šiuo įstatymo projektu, yra ne kas kita, kaip Lietuvos pramonės žlugdymas.
Jeigu mes uždrausime prekiauti kioskuose ir neduosime žmonėms net normalios vizijos, kaip jie gali suplanuoti savo verslą, tik suteiksime jiems galimybę pratęsti metams – iki 2011 metų, tai iš tiesų daugelis tų, kurie jau turi savo verslus, jie planuos uždaryti juos, kiti vėl turės viltį, kad artėjant termino pabaigai bus galima vėl prasitęsti.
Reikia labai aiškiai vieną kartą apsispręsti ir žmonėms pasakyti, kaip bus toliau, ar bus galima po 2011 metų ir toliau tikėtis, kad bus pratęsta galimybė prekiauti alumi kioskuose, ar tokios galimybės nebebus.
Tai pirmas dalykas.
Antras dalykas, jeigu mes uždrausime, ypač tokiu sunkiu laikotarpiu, koks dabar, tai pagrindinės tų kioskininkų pajamos ir yra grynai iš alaus prekybos.
Vadinasi, mes dar kokį 20 tūkst. žmonių paversime bedarbiais.
Šiandienos duomenys jau skelbia, kad Lietuvoje yra 228 tūkst. bedarbių.
Tai jeigu prie jų dar pridėsime 20, tai jau bus 250 tūkst.
Ir kas už visa tai atsakys?
Juk už visa tai atsakome būtent mes, Seimo nariai, priimdami tokius įstatymus, kuriais paverčiame žmones bedarbiais arba suteikiame jiems viltį dirbti, gyventi, užsidirbti ir neišvažiuoti iš Lietuvos.
Tikrai tai yra geresnis variantas, negu buvo pirminis, kad visiškai uždraustume, bet iš esmės tai yra blogas įstatymo projektas, nes nepaliekama jokios galimybės žmogui planuoti verslą, planuoti savo pajamas, galų gale planuoti savo ateitį.
Iš esmės neturėdamas kito pasirinkimo, balsuosiu už tai, kad būtų priimtas šis projektas, bet mums reikėtų pagalvoti, ar nereikėtų pritarti pataisoms, kurias teikia ir B. Pauža, bent jau dėl dvejų metų.
Tai bus jau toks padoresnis laikotarpis, kai žmonės galės bent jau turėti viltį, kad maždaug po 2012 metų, kaip planuoja įvairūs ekonomistai ir specialistai, krizė turėtų baigtis, bent jau po 2012 metų tie žmonės, kurie turėjo savo smulkiuosius verslus, prekybos kioskus, galės persiorientuoti, susirasti normaliai darbą ir nepapildyti ir taip sparčiai augančių bedarbių gretų.
Ačiū visiems.
Dėkoju.
Kviečiu D. Bekintienę.
Mielieji kolegos, aš kalbėsiu šiek tiek kitaip, negu prieš tai kalbėjęs mūsų kolega.
Iš tikrųjų nieko nėra pastovesnio už laikiną.
Šie kioskai net ir mūsų sostinėje Vilniuje tebestovi nuo tarybinių laikų.
Tai laikini konteineriniai neišvaizdūs kioskai, kuriuose sidras, alus liejasi laisvai.
Aš būčiau nesąžininga, dirbau ilgą laiką savivaldos srityje, tai buvo pats didžiausias galvos skausmas, tas galvos skausmas savivaldos žmonėms yra iki šiol.
Kad ir ką jūs sakytumėte ir kaltintumėte vykdomąją valdžią, kad nekontroliuoja, kaip parduodamas alus, sidras, parduodamas nepilnamečiams, mažamečiams, atsiranda gerų dėdžių, o kai kada ir gerų tetų, kurios nuperka rūkalų ir svaigiųjų gėrimų nepilnamečiams vaikams.
Šitie kioskai, kaip žinote, iš Vilniaus centro buvo vieno mero iniciatyva iškelti į miegamuosius rajonus, kur tankiai gyvena žmonės.
Jie stovi komerciškai patraukliose vietose.
O ką reiškia komerciškai patrauklios vietos miegamuosiuose rajonuose?
Tai yra arti parduotuvių.
Arti parduotuvių, sakykim, Karoliniškėse, Lazdynuose ir kituose miegamuosiuose rajonuose yra ir darželių, ir mokyklų.
Iš tikrųjų gyventojų susitikimo metu daugiausia Seimo nariai, išrinkti vienmandatėse, gauna skundų ir iš mokyklų vadovų, ir iš tėvų, ir iš piliečių.
Ten susibūrusios kioskų grupės, prekiaujančios alumi ir tabaku.
Jeigu jie neprekiautų, kaip žinote, iš karto bankrutuotų, taigi jie ir bankrutuotų, jeigu jais neprekiautų.
Taigi, reikia labai rimtai pagalvoti apie mūsų žmonių sveikatą.
O kioskai yra sunkiai kontroliuojami.
Nejaugi vykdomajai valdžiai ir policijai užmesim šitą didžiulę naštą, kad nepardavinėtų paaugliams.
Pati kiek kartų savo akimis mačiau, tramdžiau, pranešiau policijai apie tokius faktus, kai alkoholio ir tabako prieinamumas paaugliams yra būtent pats didžiausias šituose kioskuose.
Taigi, kaip vienas Seimo narys sako, reikia prisiminti, kad gyvename XXI amžiuje.
Tai argi tie kioskai yra pati geriausia prekybos forma, XXI amžiaus prekybos forma?
Praeitoje kadencijoje taip pat buvo iniciatyvų uždrausti tokią prekybą, kai nedarbas buvo pats mažiausias, vos keli procentai, sakykim, Vilniaus mieste.
Ir nebuvo politinės valios nutraukti prekybą alkoholiu ir tabaku kioskuose.
Žinoma, dabar ne pats palankiausias metas, bet aš negaliu balsuoti už šį įstatymo projektą ir pratęsti.
Aš balsuodama susilaikysiu, nes vis dėlto gerbiu piliečių, kurie ateina su skundais, valią ir balsuosiu susilaikydama.
Dėkui.
Dėkoju.
Pauža, autorius.
Ačiū, gerbiamoji Pirmininke.
Gerbiamieji kolegos, aš norėčiau tik dėl aiškumo pasakyti, kaip čia yra. Mano buvo pasiūlymas pratęsti iki 2012 m. sausio 1 d., pratęsti kioskuose iki 2012 m. sausio 1 d. alaus ir sidro realizavimą.
Šitą mano projektą svarstė Ekonomikos komitetas, kuris pritarė šitam mano projektui, o pagrindinis komitetas, Sveikatos reikalų komitetas, svarstė taip pat ir pritarė ne dvejiem, o vieniems metams, todėl buvo perregistruotas antras variantas.
Taigi aš, atrodo, teisingai, gerbiamasis Matulai, sakau.
Ir čia dabar pradžioje lyg ir nuskambėjo, kad visiškai nebuvo pritarta Sveikatos reikalų komitete.
Buvo tiktai sumažinta metais.
Nenorėdamas labai daug kartotis, aš noriu pasakyti, kad iš tikrųjų metas šitą dalyką daryti yra labai prastas, nes ekonomikos, nereikia čia aiškint, man atrodo, visi suprantam, kokia padėtis.
Yra apie tūkstantis tų kioskų, jų daug jau nunyko per tuos metus.
Aš noriu pasakyti, kad man bendraujant dabar su tomis asocijuotomis struktūromis susidarė įspūdis, kad jie iš tikrųjų pasiruošę arba investuoti, arba pereiti į kitą prekybos formą.
Šitie kioskai ateities, be abejo, pas mus neturi, bet šiuo laiku būtų labai neteisinga nepratęsti šito termino.
Aš noriu dar ką pasakyti.
Čia, atrodo, šiandieną taip paprasta: va, gerai, mes pratęsim, nepratęsim.
Tačiau aš noriu štai ką pasakyti: yra dar labai daug kitų darbininkų, kurie su šitais kioskais susiję.
Tai pirmiausia smulkūs aludariai.
Jie kitos rinkos šiandieną parduoti savo produkciją neturi.
Jų į didžiuosius prekybos centrus nepriima, nes ten realizacijos terminai ir visa kita.
Ir tada, žinoma, stoja visas šitų smulkiųjų aludarių verslas ir t. t., ir t. t.
Taigi aš norėčiau paprašyti, kad labai rimtai pažiūrėtumėt į tą dalyką.
Čia prieš mane kolegos kalbėjo dėl įvairiausių niuansų, kad yra girdoma, visa kita ir t. t.
Aš sutinku, visko yra gyvenime, visko yra gyvenime, tačiau vien suversti ant mūsų šitų kioskų, apie kuriuos mes kalbam – jie parduoda šiandieną tiktai apie 1 % alaus.
Mes pagrindines ietis kryžiuojam čia, o kad 99 % parduoda didieji prekybos centrai, tai mes apie tai kažkaip nutylim.
Tai, žinoma, būtų labai nesąžininga, ir iškraipom visiškai konkurencijos sąlygas, nes kiekvienam verslininkui šiandieną yra leidžiama pagal mūsų Konstituciją ir t. t.
Dabar dėl dvejų metų.
Aš noriu pasakyti, kad iš tikrųjų būtų tikslinga pratęsti dvejiem metams, nes, jūs pažiūrėkit, visas priemones valdančioji dauguma šiandieną dėsto ir naujajam biudžete dvejiem metams.
Vadinasi, jie galvoja, kad po dvejų metų atsigaus ekonomika.
Žiūrėkit, pensijų mažinimas dvejiem metams, neišmokėtų pensijų grąžinimas dvejiem metams nukeliamas, vaikų pinigai ir t. t., ir t. t.
Taigi reikėtų, man atrodo, šitą dalyką taip pat padaryti dvejiem metams ir galbūt užbaigti, kad daugiau šito klausimo iš tų tribūnų nesvarstytume.
Tai būtų toks, man atrodo, realus sprendimas šiandieną.
Taigi kviečiu kolegas pritarti mano pasiūlymui, palikti tuos dvejus metus ir tuo užbaigti.
Ačiū.
Dėkoju.
Aišku, aš labai apgailestauju, kad tokį paprastą klausimą padarom tokiu sudėtingu ir yra tiek norinčių kalbėti.
Kviečiu B. Vėsaitę.
Gerbiamieji kolegos, jeigu nebūtų krizės, iš šios tribūnos kalbėčiau kitaip.
Tačiau 30 % kioskų apyvartos sudaro būtent prekyba alumi.
Ir jeigu mes nuo sausio 1 d. uždraudžiam šitiems žmonėms prekiauti kioskuose, jie uždaro savo UAB, nes tiktai tuo atveju gavus licenciją nereikia verslo liudijimo.
Antraip jie gali prekiauti pasiėmę verslo liudijimą.
Ko mes netenkame?
Mes netenkame įmokų į „Sodrą“ ir gyventojų pajamų mokesčio.
Ar reikia mums dar šitokio smūgio?
Tikrai nereikia.
Todėl pritariu Sveikatos reikalų komiteto siūlymui tiesiog atidėti šitą sprendimą ir pratęsti jiems prekybą vieniems metams.
O visiems, kurie yra alkoholio priešai, aš pasižadu, kad vis dėlto 50 Lt administracinė bauda, jeigu tu parduodi nepilnamečiui alkoholį, yra tikrai per maža.
Ir registruoju, tikrai turbūt trigubinti reikia, nes to prašė ir kioskų savininkai, kurie propaguoja moralią prekybos politiką, ir manyčiau, kad tai būtų šiokia tokia prevencinė priemonė.
O dabar siūlyčiau pritarti Sveikatos reikalų komiteto siūlymui.
Dėkoju kolegei.
Kviečiu V. M. Čigriejienę.
Gerbiamoji Pirmininke, gerbiamieji likę Seimo nariai!
Na, klausimas, atrodo, darosi aktualus.
Išklausius Nacionalinės sveikatos tarybos pirmininko pranešimą… 
Man atrodo, jis įtikinamai pasakė, ką daro alkoholis Lietuvos žmonių sveikatai.
Aš jau nenoriu į detales klimpti, nes laikas ribotas.
Esu labai sujaudinta ir labai pritariu B. Vėsaitės pasiūlymui, kad jinai kviečia palaikyti Sveikatos reikalų komiteto pasiūlymą ir šiuo sunkmečiu atidėti prekybą kioskuose vieniems metams.
Prieštarauju gerbiamųjų A. Šedžiaus ir B. Paužos pasisakymams dėl to, kad kioskų darbuotojams buvo siūloma pusantrų metų kadencija.
Pusantrų metų praėjo.
Jie per tą laikotarpį turėjo persitvarkyti, perorganizuoti savo prekybą.
Galima daržoves pardavinėti… 
Aš irgi puikiausiai Kaune perku kioskuose kavą ir kitus dalykus.
Kalbėjau su kiosko darbuotojais.
Tikrai, jie nebadauja, turi šiokio tokio pelno ir gali savo reikmėms panaudoti.
Svarbiausia, kioskų yra apie tūkstantis ir jie mūsų nepuošia.
Siūlau Seimo nariams pasižiūrėti, kas darosi prie geležinkelio stoties vakarais apie 22 val., kai paaugliams parduodamas alkoholis, tarp jų alus.
Aš suprantu – neteks darbo, bet darykim tą metams, gal po metų bus geriau.
Jeigu reiks, pratęsim, bet iš karto dvejiems metams pasiūlyti, kai Europos Sąjungoje tokių kioskų nėra ir prekyba nevykdoma, manau, kad mūsų Seimui tikrai didelė negarbė.
Todėl siūlyčiau palaikyti Sveikatos reikalų komiteto nuomonę ir pratęsti prekybą kioskuose tik vieniems metams.
Dėl krizės.
Labai ačiū.
Daukšys.
Labai trumpai.
Gerbiamieji, žiūrėkite, kokią mes čia diskusiją išvystėme ir dėl ko.
Kovojam su alkoholizmu, su 1 % alkoholio pardavėjų.
Iš tikrųjų tai taip.
Savivaldybės prisipirko kamerų, žiūri, kur aš vakare su žmona einu centrine gatve, bet niekaip nesugeba pastatyti prie tų kioskelių, apie kuriuos D. Bekintienė kalbėjo.
Taigi sėdėtų tie žmonės ir stebėtų, ar tame kioskelyje vaikai perka, ar neperka, ir išspręsta problema būtų.
Kodėl to šiandien negalima padaryti? (Balsai salėje)
Kitas dalykas.
Aš puikiai sutikčiau, kad negalima alkoholio pardavinėti.
Darykim valstybinę prekybą, alkoholio valstybinį monopolį.
Kodėl nesiūlo komitetas šitų dalykų?
Tabako valstybinį monopolį, sutinku.
Aš nesutinku, kad vienų kioskininkų sąskaita daromos išimtys kitiems prekybininkams, kurie turi parduotuves.
Nesąmonė yra šioje vietoje.
Jūs norite padaryti kaip Kinijoje.
Kinijos viename mieste, kadangi rankinukus vogdavo mopedais važinėdami, tai uždraudė mopedus.
Tai uždrauskime Lietuvoje, nes ten vaikai nusiperka alkoholio… tai uždrauskime pačius kioskus.
Yra neteisingas iš esmės požiūris.
Aš manau, kad tokiu būdu su tais kioskais kovojama tik tam, kad nematytų tų visų bėdų alkoholio prekybos, kai vaikai nusiperka parduotuvėse, kurios ne kioskai yra, kur grindys išblizgintos, bet vis tiek perka.
Jeigu jau norite pažiūrėti, kaip atrodo prie kioskų, tai nueikite 3 val. arba 4 val. ryto į Vilniaus senamiestį.
Po naktinių klubų… kaip jaunimas, kuriems 15–16 metų, girti po šitų klubų voliojasi, kaip paskui tenka su greitosiomis vežti ir neaišku, kas atsitinka, ar išprievartauja, ar neišprievartauja.
Į tai pažiūrėkim, į problemą iš esmės, o ne į 1 % alkoholio prekybininkų, ir tada mes juos „drožkime“, vaidinkim, kad kovojam su alkoholiu, o visa kita gali lietis laisvai.
Todėl siūlau šį įstatymą palikti.
Kai kioskai numirs, tai jie tada ir nebeprekiaus alkoholiu, o dabar nereikia nei metų, nei dvejų, panaikinkim tą visą suvaržymą šioje vietoje.
Dėkoju.
Kviečiu E. Jurkevičių.
Dėkoju, posėdžio pirmininke.
Gerbiamieji kolegos, tai ką mes čia sprendžiame – ar dėl alkoholio vartojimo, ar dėl kioskų stovėjimo?
Taigi noriu priminti, kad dar XIX amžiuje atsirado turgavietės, po turgaviečių kitame amžiuje atsirado kioskeliai, po kioskelių – parduotuvės, po parduotuvių – didelės parduotuvės.
Šiandien tiems kioskeliams, kurie stovi Lietuvoje, yra sudarytos tokios sąlygos ir taisyklės kiekvienoje savivaldybėje atskirai… ir kontroliuoja, ir prižiūri, ir reikalauja netgi turėti šalia kioskelių biotualetų.
Taigi reikalavimų pilna, tačiau ne apie tai.
Iš mano gilios gyvenimiškos patirties trumpos… 
Iš tų kioskelių savininkų išaugo ir didžiųjų „marketų“ direktorių.
Taigi, gerbiamieji, šitas pratęsimas metams tikrai yra sąžiningas šiuo laikmečiu.
Tačiau noriu kreiptis ir į kioskelių savininkus: dabar yra nekilnojamojo turto kainos nukritusios, tai per metus galima įsigyti ir parduotuvėlę.
Taigi dėkui, kolegos.
Kviečiu balsuoti už.
Kviečiu A. Matulą.
Ačiū, gerbiamoji Pirmininke.
Gerbiamieji kolegos, iš tikrųjų čia svarstom dabar labai svarbų moralinį klausimą.
Ne ekonominį klausimą, manyčiau, bet moralinį klausimą, todėl turime labai įsiklausyti vieni į kitus.
Be abejo, galima surasti argumentų, dėl ko šių kioskų negalima uždaryti, bet Europos Sąjunga suteikė šalims narėms teisę apsispręsti, kokią jos vykdo alkoholio, tabako kontrolės politiką, todėl alkoholio prieinamumas įvairiose šalyse yra labai skirtingas.
Bet aš dar kartą noriu pasakyti vienareikšmiškai: tokios prekybos alkoholiniais gėrimais kioskuose pasaulyje nėra.
Mes likome vienintelė šalis.
(Balsai salėje) Ar galite būti kultūringesnis ir nenutraukti?
Aš gi jūsų nenutraukiau.
Tai tokios prekybos nėra pasaulyje.
Pasaulio sveikatos organizacija yra aiškiai įrodžiusi moksliniais tyrimais, kad alkoholio suvartojimą mažina keli veiksniai.
Vienas iš jų – tai alkoholio prieinamumo sumažinimas.
Šiandien Lietuva pagal alkoholio prieinamumą yra pirma Europos Sąjungoje.
Mes turime daugiau kaip 18 tūkst. mažmeninės prekybos taškų, per 18 tūkst., kai Suomija turi per 400.
Mielieji kolegos, mes turime apsispręsti ir įsiklausyti į tokių organizacijų kaip studentų organizacijos, moksleivių organizacijos, tėvų, bažnyčios – daugybės visuomeninių organizacijų pageidavimą, svarstant daugiau kaip prieš metus šitą įstatymo projektą.
Jos vienareikšmiškai pritarė, kad tokios prekybos formos neturi likti, ir mes buvome padarę pereinamąjį laikotarpį beveik pusantrų metų.
Aš visiškai sutinku, kad šiandien ekonominė situacija šiek tiek pasikeitė ir mes turime galbūt svarstyti, ar nėra tikslinga pratęsti tą laiką, bet negalime jokiu būdu kalbėti apie tai, kad… visiškai panaikinti šios prekybos formos.
Manau, kad, artėjant rinkimams, mes vėlgi prisiminsime šiuos klausimus, ir tada mūsų rinkėjai pareikalaus, kolegos, kaip kalbėjo kolegė D. Bekintienė.
Ką mes galime pasakyti šitiems gyventojams, kurie šiandien iš daugiabučių stebi alkoholio prekybą kioskuose, netvarką, muštynes ir visa kita, visa kita?
Mes turime prisiimti atsakomybę ir pagaliau ryžtis tokią prekybą uždrausti.
Dabar dėl skaičių.
Kolegos, yra piktnaudžiavimas skaičiais.
Gerbiamasis A. Šedžius šiandien paminėjo, kad bedarbių bus 20 tūkst. Gerbiamasis B. Pauža savo įstatymo projekto aiškinamajame rašte parašė, kad 10 tūkst.
Jo paties interviu, duotame vienam laikraščiui, teigiama – 4 tūkst.
Realybė yra visai kitokia.
Šiandien kioskų, kuriuose prekiaujama alkoholiniais gėrimais, yra iki tūkstančio.
Vadinasi, blogiausiu atveju gali prarasti darbą arba gerokai sumažėti pajamos, na, iki tūkstančio kioskuose dirbančių darbuotojų.
Bet, kaip minėjo gerbiamasis K. Daukšys, iš tikrųjų iš kioskų prekiaujama apie 1 % alkoholinių gėrimų, jų pajamos sudaro iki 30 %. Tai iš tikrųjų, jeigu mes dar duotume metus laiko pratęsti, dar kartą jiems atsirastų galimybė savo veiklą šiek tiek perorientuoti, kolegos.
Dabar žiūrėkite, kitas klausimas, kaip reaguoja žmonės.
Praeitą savaitę per vieną radijo laidą vienas lobistas, atstovaujantis alkoholio pramonei, paskelbė mano telefono numerį, neva skambinkite visi žmonės ir keikite mane, kaip aš čia vykdau blogą politiką, žlugdau alkoholio pramonę.
Nors jūs paskaitykite vakar dienos „Vakaro žinias“, kur aiškiai matysite, kad alkoholio gamintojų pelnas šiais metais padidėjo 4 kartus, lyginant su praeitais metais!
Kolegos, apie ką kalbame.
Tuo telefonu sulaukiau tikrai daugybės skambučių, bet visi tik dėkojo ir prašė kreiptis į parlamentarus, kad vis dėlto mes nepratęstume.
Gerbiamieji kolegos, matydamas, suprasdamas ekonomikos situaciją, siūlyčiau balsuoti už komiteto sprendimą, bet asmeniškai aš už tai, kad pratęsti negalima nė vienos dienos, todėl balsuosiu prieš komiteto sprendimą.
Bet parlamento nariai, parlamentas tikrai apsispręskite išmintingai įvertinę visas aplinkybes.
Labai ačiū.
Dėkoju.
Gerbiamieji kolegos, dabar vienas – už, vienas – prieš po svarstymo.
Norime visi kalbėti.
Gerai.
Čigriejienė – už komiteto sprendimą.
Prašau.
Kadangi esu komiteto patriotė, todėl ir siūlau balsuoti už komiteto sprendimą, o ne už A. Matulo pasiūlymą.
Šedžius – prieš.
Aš iš esmės esu prieš tokį sprendimą, kad tik metams pratęstume.
Iš tikrųjų pats geriausias buvo B. Paužos pirmas teiktas variantas, kad būtų pratęsta 2 metams.
Tačiau, neturėdamas kitos galimybės, tikrai balsuosiu už komiteto sprendimą.
Noriu pasakyti kai kuriems savo kolegoms, kad sąvoką „pasaulis“ ties Pasvaliu nesibaigia.
Jeigu kai kas išvažiuotų į kaimynines šalis, tokias kaip Latvija, Estija, Lenkija, jau aš nekalbu apie Rusiją ar Baltarusiją, pamatytų, kad tokia prekyba egzistuoja, ji buvo ir bus.
Ir tai vadinasi smulkusis verslas.
Taigi čia nereikia aiškinti, kad niekur pasauly nėra.
Yra tokių modelių, kada valstybė turi alkoholio prekybos monopolį, teikite tokį pasiūlymą, palaikysime.
Teisingai, galima tokį variantą, kaip siūlė K. Daukšys.
Bet tai, ką jūs pasakojate, yra absoliuti netiesa.
Ir aiškinti, kad tik 1000 kioskų, tai gal 1000 kioskų tik Vilniuje yra, o per visą Lietuvą jų yra mažiausiai 20 tūkstančių, mažiausiai.
Pervažiuokite, gerbiamasis Antanai, per Vilnių, suskaičiuokite, kiek tų kioskų, ir tada susidarysite vaizdą.
Siūlyčiau nepasakoti, kad jums žmonės dėkoja, o tiesiog užeiti į kioskus ir pasikalbėti, ir paklausti, kokias jie turi pajamas iš to ir kokios lauktų pasekmės, jeigu būtų atimta jiems galimybė prekiauti alumi ir kitais lengvaisiais gėrimais.
Siūlau šį kartą visiems palaikyti komiteto sprendimą, bet iš principo reikės dar kartą grįžti prie šito klausimo, teikti ir pratęsti bent jau 2 metams, kaip siūlė B. Pauža.
Gerbiamieji kolegos, iš tikrųjų dar yra Seimo nario V. Kurpuveso pataisa, ir aš apgailestauju, kad mums Sekretoriatas tik dabar parodė, o komiteto atstovai nė vienas nepakomentavo.
Gerbiamasis Matulai, prašom į tribūną.
Gerbiamasis Kurpuvesai, prašau pristatyti pataisą.
Ačiū, Pirmininke.
Pataisos esmė yra tokia, kad apskritai nenustatytume jokių terminų.
Aš nesakysiu tų savo teisinių argumentų, nesakysiu ekonominių argumentų, nes Seimas ir Seimo nariai labiau girdi emocines kalbas.
Iš šiandienos visų diskusijų galima daryti išvadą, kad visa kaltė yra kioskai.
Bet iš tiesų ne kioskas yra problema, problema yra tas žmogus, kuris stovi tame kioske ir kuris prekiauja alkoholiniais gėrimais, tai yra vienas dalykas.
Antras dalykas, įsivaizduokime tokią situaciją.
Iš tiesų tų kioskų yra gana daug ir tam tikrose gyvenvietėse apskritai vienintelis prekybos punktas yra ne kas kitas, o kioskas.
Ar mes galime taip dabar neatsakingai pasielgti ir pasakyti, kad štai po kažkurio laiko vienos ar kitos gyvenvietės žmonės apskritai negaus tam tikrų produktų, tarkime, ir tokių.
Antras dalykas, lygiateisiškumo principas.
Aš turiu asmeninės patirties, žinau ne vieną kaimą, kur yra dvi parduotuvės, viena iš jų įrengta privataus namo rūsyje, o kitas savininkas turi kioską.
Tai kuo jie skiriasi tie du žmonės, kurie lyg ir turi turėti vienodas verslo sąlygas?
Vienam mes uždrausime prekiauti alumi, kitas savo rūsyje galės sėkmingai ir teisėtai tai daryti.
Kitas dalykas, kodėl mes nepagalvojame apie tai, kad apskritai būtų uždrausta arba ribojama pati gamyba.
Jeigu mes uždrausime prekiauti vienam ar kitam kioske, tai nereiškia, kad gamybos mastai sumažės.
Jeigu neprekiaus kioskas, tai prekiaus kitas.
Aš negaliu pritarti apskritai tokiam įstatymo projektui, kuris yra palankus didiesiems verslo subjektams ir kuris nepalankus smulkiajam verslui.
Aš pasisakyčiau už sisteminę ir viską apimančią kontrolę, bet už tokius neprotingus apribojimus negaliu pasisakyti.
Todėl aš siūlyčiau panaikinti neprotingus apribojimus, juo labiau kad mes visi pripažįstame ir istoriškai matome, kad kioskai tai yra laikinas dalykas, kad jų smarkiai sumažėjo, ir leiskime jiems numirti natūralia mirtimi.
Gerbiamasis komiteto pirmininke, paaiškinkite.
Gerbiamieji kolegos, iš tikrųjų aš džiaugiuosi, kad absoliuti dauguma parlamento narių ir iš kairės, ir iš dešinės, ir iš centro supranta, kad anksčiau ar vėliau tokia prekyba alkoholiniais gėrimais turėtų būti uždrausta.
Todėl siūlymas visiškai atsisakyti šitokios formos yra tikrai nepriimtinas, kolegos.
Kadangi mes, įvertinę ekonominę situaciją, pritarėme kolegės V. M. Čigriejienės siūlymui, todėl siūlyčiau nepritarti gerbiamojo kolegos V. Kurpuveso siūlymui.
Komitetas vienbalsiai nepritarė šitam siūlymui.
Gerbiamieji kolegos, A. Šedžius pritaria V. Kurpuveso pasiūlymui.
Prašau.
Kolegos, iš tiesų reikėtų pritarti, tai yra logiškas pasiūlymas, labai argumentuotai pagrįstas, todėl siūlau visiems palaikyti šitą pasiūlymą, balsuoti.
Iš tiesų kuo blogesnis tas žmogus, kuris prekiauja kioske, neturi galimybės įsirengti parduotuvės.
Aišku, mes girdėjome Evaldo Jurkevičiaus pasiūlymą, kad dabar kainos nukritusios, ir jis paskolins pinigų kioskų savininkams, kad jie galėtų įsirengti parduotuves normaliose patalpose ir prekiauti, nes dabar yra toks palankus metas.
Aišku, kioskų savininkai yra labai turtingi žmonės, jie sėdi ant pinigų maišų ir dabar gali įsigyti, o tiems, kurie negali, tai padės mūsų kolega.
Bet iš tiesų tai visiškai argumentuotai išsakytas pasiūlymas ir tikrai reikėtų jį palaikyti.
Karalius – prieš pataisą.
Ačiū, Pirmininke.
Mielieji kolegos, kaip jau minėjo kolega ponas A. Matulas, prekybos vietų mažinimas yra puiki prevencinė forma sumažinti prekybą alkoholiu ir ypač nelegalią prekybą nepilnamečiams.
Didžiausias nerimas ima dėl to, kad kioskų, kurie stovi nuošalyje, kontroliuoti nėra įmanoma ir tai tikrai neišspręs kontrabandinės produkcijos problemos šalyje, nes yra labai nemažai tokių mažų prekybos kioskų, kuriuose labai nesunku įsigyti kontrabandinių cigarečių, o galbūt ir alkoholio.
Prie kiekvieno kiosko mes policininko nepastatysime, ir manau, kad mes turime savo politiką orientuoti, kaip ir daugelis paminėjo, į valstybinį alkoholio monopolį.
Tikiuosi, tokių siūlymų artimiausiu metu atsiras, bet reikia žingsnis po žingsnio link to eiti.
Todėl visus agituoju balsuoti prieš šį pasiūlymą.
Gerbiamieji kolegos, kviečiu balsuoti.
Kas pritariate gerbiamojo V. Kurpuveso pasiūlymui, balsuojate už, kas turite kitą nuomonę, balsuojate prieš arba susilaikote. (Šurmulys salėje)
Balsavo 90 Seimo narių.
Už – 47, prieš – 12, susilaikė 31.
Pataisai pritarta.
Dabar dėl viso įstatymo.
Dėkoju komiteto pirmininkui.
Dėl viso įstatymo vienas… 
Atsiprašau, visai susipainiojom per emocijas.
Dabar liko tik balsavimas.
Nebegalima daryti pertraukos.
Gerbiamieji kolegos, kviečiu balsuoti.
Kas už tai, kad Alkoholio kontrolės įstatymo 18 straipsnio pakeitimo įstatymo projektui po svarstymo būtų pritarta, balsuojate už, kas turite kitą nuomonę, balsuojate prieš arba susilaikote.
Balsavo 89 Seimo nariai.
Už – 56, prieš – 13, susilaikė 20.
Po svarstymo Alkoholio kontrolės įstatymo 18 straipsnio pakeitimo įstatymo projektui pritarta.
Replika po balsavimo V. Kurpuvesas.
Ačiū.
Gerbiamieji kolegos, pritariu, kad reikia mažinti prekybos taškų, bet aš siūlyčiau ir tikiuosi, kad mes surasime valios ir pradėsime nuo didžiųjų prekybos centrų.
Sumažinkime juos.
Prašom.
Endzinas.
Dėkoju, gerbiamoji Pirmininke, aš tiesiog norėjau dėl vedimo tvarkos.
Visų pirma atsiprašau, kad aš nepristačiau Ekonomikos komiteto pozicijos, kai buvau kviestas.
Tiesiog už storo stiklo negirdėti.
Aš norėjau pristatydamas pasakyti ir argumentus.
Labai atsiprašau ir jūsų, ir Seimo.
Dėl vedimo tvarkos norėjau pasakyti, jeigu mes būtume nepritarę Sveikatos reikalų komiteto pozicijai, tokiu atveju būtų pakeistas pagrindinis komitetas ir tada būtų svarstomos alternatyvos, kurios buvo, tai būtų dveji metai.
Šiuo atveju yra kitaip.
Dėkui.
Ir E. Jurkevičius.
Dėkui, gerbiamoji posėdžio pirmininke.
Kadangi matau gerbiamojo Seimo nario A. Šedžiaus, t. y. to paties milijonieriaus, kuris, siūdamas džinsus, uždirbo milijonus ir man siūlo dalinti paskolas iš Seimo nario algos… 
Tikrai aš to nesakiau.
Taigi perduodu jam šitą pasiūlymą teikti paskolas žmonėms, kad jie galėtų pirkti parduotuvėles.
Dėkui.
Replikos po balsavimo nutraukiamos ir aš atsiprašau gerbiamojo energetikos ministro, kuris buvo iškviestas specialiai 14 val.
Mes taip sparčiai dirbome ir manėme, kad viską įveiksime, bet kaip visada suklumpame lygioje vietoje labai paprastu klausimu.
Kai tik kalbame apie alkoholį, tai galime pusę dienos diskutuoti.
Toliau darbotvarkės 1-3 klausimas, įstatymo projektas Nr. XIP-1267(3) – Alkoholio kontrolės įstatymo 18 straipsnio pakeitimo įstatymo projektas.
Priėmimas.
Kas vietoj A. Matulo?
Čigriejienė.
Gerbiamoji Seimo Pirmininke, gerbiamieji Seimo nariai, po projekto Nr. XIP-1267(3) svarstymo Seime buvo gauti Seimo nario J. Veselkos pasiūlymai ir grupės Seimo narių: V. M. Čigriejienės, V. V. Margevičienės, A. Matulo, L. Karaliaus, pasiūlymai.
Sveikatos reikalų komitetas gruodžio 4 d. posėdyje apsvarstė šiuos pasiūlymus ir bendru sutarimu nepritarė Seimo nario J. Veselkos pasiūlymams, bet pritarė grupės Seimo narių pasiūlymams, pagal kuriuos leidžiama prekiauti gamyklų supilstytais į tarą natūralios fermentacijos sidru, kurio tūrinė etilo alkoholio koncentracija neviršija 8,5 %, alumi ir alaus mišiniais su nealkoholiniais gėrimais kioskuose iki 2011 m. sausio 1 d.
Vėliau, tai yra gruodžio 8 d., buvo gauti grupės Seimo narių B. Paužos, J. Juozapaičio, E. Žakario, J. Veselkos, J. Ramono, V. P. Andriukaičio pasiūlymai projektui Nr. XIP-1267(3).
Sveikatos reikalų komitetas 2009 m. gruodžio 15 d. posėdyje apsvarstė šiuos pasiūlymus ir jiems nepritarė, nes ankstesniame Sveikatos reikalų komiteto posėdyje bendru sutarimu buvo pritarta leidimui prekiauti gamyklų supilstytais į tarą natūralios fermentacijos sidru, kurio tūrinė etilo alkoholio koncentracija neviršija 8,5 %, alumi ir alaus mišiniais su nealkoholiniais gėrimais kioskuose iki 2011 m. sausio 1 d.
Seimo kanceliarijos Teisės departamentas pastabų projektui neturi.
Vienbalsiai buvo priimta.
Dėkoju.
Nepabėkite, gerbiamoji profesore.
Dabar J. Veselka pristato savo pataisą 1 ir 2 straipsniams.
Prašau.
Prašau, tai prašau, kad aš dabar nebeatsimenu… 
A, yra, va… 
Gerbiamieji kolegos, pastaba tokia.
Kaip jūs girdite, A. Matulas intensyviai kariauja prieš alkoholikus, įvairiais būdais: tai ikipiet kioską uždaryk, tai popiet atidaryk, tai 35 laipsnių gali gerti, tai 12 laipsnių, tai 0,7 laipsnių.
Ir visą laiką daugiausiai ką mes svarstome visose sesijose – tai kovojame prieš alkoholizmą.
Tai mūsų pasiūlymas yra paprastas: per pusę metų prekybininkams pasiruošti ir leisti jiems prekiauti tik stacionarinėse girdyklose, o jokių kitokių prekių ten neturi būti.
Ne taip, kaip dabar: nueini pirkti dešros, eini per parduotuvę – tokie gražūs buteliai stovi ir – paimi, palūžti.
Ir taip girdoma yra.
Todėl mūsų labai paprastas – išspręskime vieną kartą galutinai šitą, kad nebūtų palūžusių.
Mes siūlome perkelti prekybą alkoholiu kaip moderniose Europos Sąjungos valstybėse, kurios įveikė alkoholizmą, išspręsti šitą dalyką taip, kaip atitinka transnacionalinės integracijos kriterijus.
Siūlau ne tiek plepėti, kiek realų žingsnį žengti – nuo kitų metų liepos 1 d., kad būtų išimtas iš prekybos alkoholis iš visų parduotuvių, o jose beveik visose jau yra.
Ačiū, gerbiamasis Juliau.
Gerbiamoji kolege, minutę.
Ar yra 29 Seimo nariai, palaikantys J. Veselkos pasiūlymą?
Nėra 29 Seimo narių palaikančių.
Taigi šita pataisa nenagrinėjama.
Toliau yra…
Gerbiamoji Seimo Pirmininke, aš norėčiau jam truputį atsakyti.
(…) užregistruotas.
Nieko jūs negalite atsakyti.
Seimo narių V. M. Čigriejienės, V. V. Margevičienės, A. Matulo, L. Karaliaus, Č. Juršėno, D. Mikutienės, G. Navaičio, E. Klumbio, R. Baškienės, B. Vėsaitės, S. Bucevičiaus, A. Syso pataisa, kuriai komitetas pritarė.
Ar galime bendru sutarimu pritarti?
Tai yra datos nukėlimas.
Iki sausio 1 d.
Gerbiamieji kolegos, kas pristatote šitą pataisą?
Čigriejiene, gal jūs?
Prašom pristatyti.
Aš galiu pristatyti.
Mes įvertinome situaciją Seime, kad buvo pritarta ir pataisai dėl to, kad galima prekiauti gėrimais, alumi kioskuose neribojant laiko, mes manome, kad tai yra blogai, ir stumiamas įstatymas dėl prekiavimo kioskuose iki 2 metų, pasirinkome vidurkį – vienus metus.
Todėl siūlome atsižvelgti į tai, ypač į jaunimą, kada alkoholiniais gėrimais svaiginasi vakarais, parduodama nepilnamečiams, ir ši pataisa, man atrodo kaip tik… 
Jie turėjo laiko dar iki šio laiko apsispręsti, o dabar jie galės apsispręsti puikiausiai – vieni metai yra tas laikas, kada bus galima pasiruošti, ir kioskuose galima ne tik alumi prekiauti, bet galima prekiauti maisto produktais, mėsos produktais, daržovėmis ir lygiai tą patį gauti.
Todėl taip siūlome.
Ar yra 29 Seimo nariai, pritariantys grupės Seimo narių pasiūlymui?
Yra 30 Seimo narių.
Taigi, gerbiamieji kolegos, dabar vienas – už, vienas – prieš pataisą.
Už – B. Vėsaitė.
Gerbiamieji kolegos, manyčiau, kad šis sprendimas, pratęsimas metams yra logiškas, nes turime tikrai sunkią ekonominę situaciją.
Noriu paaiškinti, kad alkoholio prekybai, tam, kad gautum licenciją, reikalingas UAB’as.
Šiems žmonėms neleidus prekiauti, tiesą sakant, jiems tada atkrinta reikmė registruoti uždarąją akcinę bendrovę ir užtenka tik prekybos liudijimo, verslo liudijimo.
Tai reiškia, kad jie samdys mažiau žmonių.
Pratęsimas metams laiko su ta viltimi, kad krizė baigsis, yra labai logiškas.
O gal per šį laiką žmonės vietoj kioskų pasistatys parduotuvėles arba tie kioskai bus perkrikštyti, jeigu tikrai jiems būtų duotas leidimas šitą padaryti.
Manau, metų visiškai pakanka žmonėms persitvarkyti be didelių ekonominių pasekmių.
Veselka – prieš pataisą.
Gerbiamieji kolegos, ar mes čia Seime nieko nesusigaudome?
Juk buvo aiškiai pasakyta, kada jiems bus nutraukta.
Bet jie neturi kitos išeities.
Jų vienintelis šansas, kad jie ten dar alaus turi.
Visi sakome: rinkos ekonomika.
Iš tikrųjų rinkos ekonomika ypač veikia prekybos srityje.
Buvo „terbelninkų“ amžius, išstūmė, kioskininkų amžius, išstūmė.
Dabar atėjo stambūs prekybos centrai.
Tai mes administracinėmis priemonėmis, ne rinkos, o administracinėmis priemonėmis norime atimti iš kioskų teisę prekiauti, bet visi kiti turės teisę prekiauti tomis pačiomis sąlygomis.
Praeis metai, ateis kokie nors lobistai, pasakys – dar metams, nes vėl mes pavargę.
Arba sprendžiame tą problemą, kaip mes siūlėme, arba, atleiskite, negalima skriausti pačių mažiausių.
Alkoholizmas kyla ne dėl kioskų.
Ten degtinės nėra, ten tik „pachmielkai“ gali nusipirkti.
Todėl, gerbiamieji kolegos, nevaidinkime, kad nesuprantame, ką darome.
Nuolatos eina ir eina lobistai dėl alkoholio.
Todėl siūlau (labai gerą sprendimą priėmėme) neriboti.
Kai pereisime prie specializuotų parduotuvių, visi pereis.
O ne taip – iš pradžių užsmaugiame smulkius, padedame stambiems ir jokios rinkos ekonomikos.
Susirenka „chebra“ ir nutaria: tau nebeleisime prekiauti, nes tu per smulkus.
Todėl siūlau nepritarti.
Yra nulinis variantas, konkurencinis variantas, ir stambūs tinklai išstums tuos kioskus.
Gerbiamieji kolegos, kviečiu balsuoti, kas pritariate grupės narių pataisai, kad pratęstume iki 2011 m. sausio 1 d., balsuojate už, kas nepritariate pataisai, balsuojate prieš arba susilaikote.
Pataisai yra pritarta.
Dėl vedimo tvarkos A. Endzinas.
Dėkoju, gerbiamoji Pirmininke, aš tik labai prašyčiau, ilgokai stoviu, ne toks ir smulkus esu, gal pastebėtumėte.
Aš norėjau pasakyti, kad jeigu būtume išgirdę, tai svarstymo stadijoje Seimas buvo apsisprendęs neriboti ir pakeisti tvarką, leisti kioskuose prekiauti nenustatant baigtinio termino.
Tai yra neapsibrėžiant nei metams, nei dvejiems.
Bet aš tą norėjau pasakyti prieš…
Gerbiamasis kolega, čia ne dėl vedimo, o dėl esmės.
Bet tai buvo svarstymo stadija.
Pagal tą pristatymą, kurį dabar pasakė gerbiamoji Pirmininkė, to nebuvo galima suvokti.
Gerbiamasis kolega, dabar yra priėmimo stadija ir kolegė komiteto vardu aiškino.
(Balsai salėje) Dėl vedimo tvarkos.
Gerbiamoji Pirmininke, būtent dėl vedimo tvarkos.
Aiškinant pataisas, privalu pasakyti, kaip Seimas apsisprendė, nes dabar kyla klausimas, kokiu būdu komitetas pakeitė po svarstymo… pritartai Seimo pozicijai?
Dabar mano klausimas grynai dėl vedimo tvarkos.
Turėjo būti paaiškinta, kad taip Seimas buvo apsisprendęs.
Gerbiamasis kolega, jūs puikiai išmanote Statutą.
Čia buvo pataisos!
Pristatomos naujos pataisos… (Balsai salėje) Ar galima pasakyti?
Ar kada svarstomi alkoholio klausimai, tai yra tiek reikšminga Seimui, kad, atrodo, neturime ką daugiau veikti?
Aš noriu pasakyti.
Pasiskaitykite Statutą.
Svarstymo stadija pasibaigė.
Nuo svarstymo iki priėmimo stadijos Seimo nariai gali registruoti pataisas ir tos registruotos pataisos yra apsvarstytos komitete.
Toliau Seimas tas pataisas… 
Dabar mes balsavome ir apsisprendėme dėl pataisų, kurios buvo užregistruotos jau priėmimo stadijoje.
Taigi viskas procedūriškai yra padaryta teisingai.
dabar kviečiu V. M. Čigriejienę atgal į tribūną.
(Balsai salėje) Baigti pokalbiai ir yra dar Seimo narių registruotos pataisos, tai yra B. Paužos, J. Juozapaičio, E. Žakario, J. Veselkos, J. Ramono, V. P. Andriukaičio.
Prašom pristatyti, gerbiamasis Pauža, savo pataisą.
Ar yra B. Pauža?
(Balsai salėje: „Yra!“) Gerbiamieji kolegos Olekai, Vėsaite, prašom atsisėsti, aš net žmogaus salėje nematau.
Ačiū, Pirmininke.
Mano pataisa yra tokia, kad neviršijančių 8,5 % alaus ir (trumpinu) tų kitų iki 2012 m. sausio 1 d.
Kitaip sakant, dvejiems metams.
Ne vieniems metams, bet dvejiems metams.
Aš esu pastovus ir manau, kad per tą laiką tie kioskai, kurie nunyks, tai nunyks, kurie susitvarkys kitaip, tai susitvarkys kitaip.
Man atrodo, sunkmečiu tai yra pats geriausias variantas, ką mes galėtume šiuo laiku priimti ir baigti tą kalbą šiose aukštose tribūnose apie tuos kioskus.
Ačiū.
Ar yra 29 Seimo nariai, palaikantys B. Paužos pasiūlymą?
Yra 49 palaikantys.
Vienas – už grupės narių pataisą, kitas – prieš.
Gražulis – už.
Gerbiamieji Seimo nariai, tai yra tarpinis variantas, nors mes pratęsiame ir silpnais alkoholiniais gėrimais prekiauti kioskuose bent dvejiems metams.
Iš tikro labai keista pozicija (jau dabar ir nekeista man pasidaro pozicija), kad tvirtinant biudžetą ir kitaip taupant valstybės lėšas viskas taupoma tik vargšo žmogaus sąskaita.
Lygiai taip pat čia yra tenkinamos prekybos tinklų monopolistų užgaidos, nes milijardinės apyvartos jų netenkina.
Nors alkoholio vien tik prekybos tinkluose nuperkama daugiau kaip 90 %, jie nori, kad 100 % iš jų visas alkoholis būtų perkamas.
Ir štai valdančioji dauguma, krikščionys demokratai, vėl tenkina oligarchus ir monopolistus, atimdami paskutinį kąsnį, pragyvenimo šaltinį iš pačių smulkiausių, iš pačių neturtingiausių.
Negaliu suprasti tokios pozicijos.
Apsimeta, įvelka į kažkokį rūbą kovą su alkoholizmu, su alkoholio suvartojimu.
Tai yra šventvagiška, tai yra melagystė!
Jūs visada esate veidmainiai!
Karalius – prieš.
J. Veselka ką tik pasakė, kad kioskuose nėra perkama degtinė, ten yra daromas „pachmielas“.
Taip, jis visiškai teisus.
Neseniai teko bendrauti su vienu daktaru toksikologu, kuris paminėjo, kad būtent „pachmielas“ yra didžiausia Lietuvos alkoholizmo problema, nes „pachmielas“ priveda prie daugiadienių ir vėliau prie savižudybių.
Mes pagal savižudybių skaičių esame pirmaujanti šalis Europoje.
Ir jeigu mes toliau priiminėsime tokius įstatymus, kurie didina prekybos vietas ir didina alkoholio prieinamumą nepilnamečiams ir vaikams, mes toliau pirmausime savižudybių reitinguose ne tik Europoje, bet ir visame pasaulyje.
Ši Alkoholio kontrolės įstatymo pataisa, draudžianti nuo 2010 m. sausio 1 d. nestacionariose prekybos vietose prekiauti alkoholiniais gėrimais, buvo priimta 2008 m. spalio 14 d., smulkaus verslo įmonės turėjo pakankamai laiko pasiruošti šios pataisos įsigaliojimui ir perorientuoti savo verslą, pavyzdžiui, pradėti prekiauti vaisiais.
Labai gera išeitis.
Neseniai buvau viename nedideliame miestelyje, mačiau kioską, kuris parduoda vaisius, ir prie jo buvo ilgiausia eilė žmonių, nes ten vaisiai pigesni.
Siūlau balsuoti prieš šią pataisą ir palikti metus dėl sunkmečio, tai yra pakankamai protingas laiko tarpas.
Ačiū.
Dėkoju.
Gerbiamieji kolegos, kviečiu balsuoti.
Kas palaikote B. Paužos ir kolegų pataisą, balsuojate už, kas turite kitą nuomonę, balsuojate prieš arba susilaikote.
Už – 59, prieš – 43.
Taigi pritarta pataisai – 2012 m. sausio 1 d.
Ta, kuri vėlesnė pataisa, ta ir yra galiojanti.
Veselka.
Gerbiamieji kolegos, jeigu jums yra neaišku, tai galima balsuoti alternatyviai dėl tų abiejų.
Bet pagal Statutą išeina ta, kuri vėlesnė pataisa, ir priimta.
Pradėjome nuo mažesnio, baigėm didesniu.
Tai dabar išeina taip.
Visos pataisos apsvarstytos.
Dagys.
Prašau.
Gerbiamieji kolegos, iš tikrųjų aš nežinau tokio Statuto straipsnio, kad kuri pataisa paskutinė, tai ir galiojanti.
Iš tikrųjų yra priimtos dvi pataisos, kurių yra skirtingi terminai: metai ir dveji metai.
Arba mes tada turime, komitetas, vėl grįžti prie svarstymo, arba čia turime apsispręsti, kurią paliekame, nes kitaip…
Tai jūs prašote balsuoti?
Alternatyviai balsuoti?
Yra prašymas alternatyviai balsuoti.
Gerbiamieji kolegos, nustokite blaškytis, sėskite į savo vietas ir apsisprendžiame balsuodami.
Seimas balsavo ir už vieną pataisą, ir už kitą pataisą.
Tada formuluoju balsavimą.
Kas už tai, kad būtų pritarta pataisai, kurios įsigaliojimas nuo 2011 m. sausio 1 d., balsuojate už, kas už tai, kad pataisa įsigaliotų nuo 2012 m. sausio 1 d., balsuojate prieš.
Taigi alternatyvus balsavimas, kas už tai, kad būtų pratęsta vieneriems metams, balsuojate už, kas kad būtų pratęsta dvejiems metams, balsuojate prieš.
Taigi, gerbiamieji kolegos, už balsavo 47, prieš – 62.
Taigi pratęsimas iki 2012 m. sausio 1 d.
Dėl vedimo tvarkos V. P. Andriukaitis.
Gerbiamoji posėdžio pirmininke, būtent dėl vedimo tvarkos.
Kadangi šis įstatymas labai trumpas ir jo esmė buvo terminas, tai šiuo atveju aš tiktai norėjau dar kartą sureaguoti, kad po svarstymo buvo pritarta įstatymo esmei visai neterminuoti dalykų.
Po to atsirado pataisa, kuri keitė įstatymo esmę, nes vieneri metai yra visiškai kita esmė.
Tai ne pataisa, tai iš esmės esminis įstatymo pakeitimas.
Todėl aš manau, kad, ko gero, Seimas turėjo išgirsti motyvus, kodėl keičiama esmė.
Dabar, žinoma, išėjo tokie kompromisai, bet tuo tarpu ankstesnis sprendimas buvo esminis ir dėl termino, ir dėl tvarkos.
Žodžiu, aš manau, kad mes išties šį kartą kažkaip keistai pakeitėme savo valią.
Gerbiamasis kolega, dar kartą akcentuoju.
Mes dirbame tiktai pagal Statuto nustatytas normas, ir jeigu priėmimo stadijoje yra registruotos pataisos, mes jas svarstome, Seimas apsisprendžia balsuodamas.
Šiuo atveju Seimas apsisprendė balsuodamas, kad įstatymas įsigalios 2012 m. sausio 1 d.
Dabar iš tiesų yra 2 straipsniai.
Ar galime 1 straipsnį bendru sutarimu priimti?
Taip.
Ir antrą straipsnį, kad įsigaliojimas nuo 2012 m. sausio 1 d., galime bendru sutarimu priimti?
Prašau.
Negalime priimti?
Balsuoti?
Gerai, balsuojame dėl 2 straipsnio.
Kas už tai, kad 2 straipsnis būtų priimtas su įsigaliojimu nuo 2012 m. sausio 1 d., balsuojate už, kas turite kitą nuomonę, balsuojate prieš arba susilaikote.
Už – 81, prieš – 8, susilaikė 11. 2 straipsnis priimtas.
Dėl viso įstatymo projekto 4 – už, 4 – prieš.
Daukšys – už.
Ačiū, gerbiamoji Pirmininke.
Na, žinote, labiausiai šitoje visoje situacijoje girdimas argumentas, kodėl kioskuose reikia uždrausti prekiauti alkoholiu, – todėl, kad ten geria vaikai, suaugusieji guli, dar ką nors daro.
Prašom man pasakyti, valstybė ar savivaldybė ima už tai pinigus, kad tie kioskai prekiauja?
Kiek aš žinau, ima, ir už tai, kad kioskas pastatytas, ir už tai, kad įmonė dirba.
Pristatė Gedimino prospekte kamerų, kad žiūrėtų, kur vaikšto Seimo nariai.
Tai gal tegu pastato tas kameras ten, kur yra kioskai, ir labai aiškiai matys, kas ten geria, ar vaikai perka, ar kiti dalykai darosi.
Dabar kitas dalykas, dėl tų galiojimo metų, mes dvejiems atidėjome.
Vėl tiems kioskininkams, 2 tūkst. darbuotojų, maždaug 1 tūkst. kioskų, kurie tuo užsiima.
Mes dabar vėl juos gąsdiname kažkokiu būdu.
Ačiū Dievui, kad dvejiems metams palikome.
Ir visą laiką tampome.
O juk jeigu žmogus neras kioske, nueis į parduotuvę, neras parduotuvėje, nueis pas bobutę.
Iš esmės klausimo neišsprendžiame.
Aš manau, kad tokia pavyzdinė kova su alkoholizmu yra tiesiog nervų raminimas tuo atveju, kad mes kažką darome, būkite ramūs, bet iš tikrųjų alkoholis gali lietis ir toliau laisvai.
Manau, kad už šitą šiek tiek pataisytą įstatymą galima balsuoti, bet nesuprantu, kodėl kalti tiktai kioskininkai.
Kodėl nėra kalti pirmiausia valstybės pareigūnai, kurie leidžia oficialiai pardavinėti nuodus?
Jau jeigu mes tokie kovotojai, tai turime uždrausti alkoholį iš viso Lietuvoje, o jeigu mes jo neuždraudžiame, tai turime sudaryti visiems vienodas sąlygas ir prieiti prie jo, ir parduoti jį.
Va ir viskas.
Čigriejienė – prieš.
Gerbiamieji kolegos Seimo nariai, iš principo visi kioske dirbantys žmonės dėl šito klausimo turėjo pusantrų metų ir jie tikrai galėjo persiorientuoti, ir gąsdinti nedarbu šiuo metu yra nekorektiška.
Kioskai dirbs, bet jie dirbs turėdami kitą profilį.
Ir tikrai aš esu prieš dėl to, kad esu medikė, žinau, ką reiškia alkoholinė intoksikacija, žinau, ką reiškia turbūt ir pagirios, ką čia taip viešai demonstravo, kad prie kioskų galima sudaryti tą tokį efektą.
Tai mes prieinamumo alkoholio niekur nepanaikinsim.
Yra parengti įstatymai, duotas įstatymų paketas Seimo valdybai, kur yra ir specializuotos parduotuvės numatytos.
Grįžus Seimo Pirmininkui… komiteto pirmininkui, mes tikrai svarstysim, kad jie greičiau patektų į Seimą.
Visas paketas, kur tikrai ponas Julius galės rasti ir savo taip išsvajotą specializuotą parduotuvę.
Ten yra tas, tik reikia pasiskaityti.
Labai apgailestauju, kad Lietuva taps ne tik nusikaltimų, bet ir kioskų šalimi.
Ačiū.
Žakaris – už.
Ačiū, Pirmininke.
Gerbiamieji kolegos, aš tikrai nesu alkoholio didelis šalininkas, tačiau manyčiau, kad šiuo metu kiekviena darbo vieta yra brangi ir tikrai nereiktų spręsti tai uždarant kioskus.
Jeigu kalbame apie kovą su alkoholiu, tai, specialistų duomenimis, kioskuose yra parduodama apie 1 %, apie 70 % alkoholio – didžiuosiuose prekybos centruose ir iki 30 % jau siekia nelegali prekyba.
Aišku, čia dėl vieno kito procento galima ginčytis, bet statistika yra akivaizdi, kad jeigu norime kovoti su alkoholiu, tai gal pirmiausia reikėtų pradėti spręsti dėl nelegalios prekybos.
Na, o kalbant apie tai, kad kioskuose vaikai ar dar kas nors, tai paklauskime tada, ką daro savivaldybių tarybos, ką daro policija.
Juk labai aiškiai įstatymas leidžia savivaldybių taryboms atimti licencijas arba pakeisti darbo laiką.
Taigi, jeigu iš tikrųjų yra faktų, kad kažkur vaikai girdomi, tai yra labai nesudėtinga tuos dalykus išspręsti.
Manau, būkime nuoseklūs.
Jeigu visi įstatymų projektai, kurie teikiami pastaruoju metu, turi atidėjimą dvejiem metams, tai yra planuojama, kad krizė baigsis apie 2012 metus, manyčiau, kad būkime nuoseklūs, pratęskime iki 2012 metų, o tada bus galima jau to klausimo toliau nebenagrinėti.
Ačiū.
Karalius – prieš.
Dėkui, posėdžio pirmininke.
Mielieji kolegos, visi kalba apie gresiančią bedarbystę, bet jūs skaičiuokite, kiek tūkstančių valstybinio sektoriaus darbuotojų per paskutines reorganizacijas liko be darbo.
Kai mes nurėžėm Kūno kultūros ir sporto departamento 20 etatų lengva ranka, mes nekalbam apie tuos žmones, kur jie eis, ką jie veiks po to, bet kai kalbama apie kioskus, mes iškart labai jautriai į tai reaguojam, kad žmonės liks be darbo.
Taip, dabar bedarbystė klesti.
Bet ne piginant alkoholį ir ne didinant alkoholio prekybos vietas reikia tą bedarbystės problemą spręsti.
Reikia laikytis teisinio reguliavimo nuoseklumo.
Ir būkime realistai – tikrai kamerų prie visų kioskų mes nepakabinsime, tikrai vaikams ir paaugliams alkoholis bus pardavinėjamas.
Todėl aš negaliu pritarti šitam įstatymo projektui ir visus kolegas, kurie turi nors kiek sąžinės, prašau balsuoti prieš jį.
Bacevičius – už.
Dėkoju, Pirmininke.
Turiu ir sąžinės, ir alkoholio beveik nevartoju, bet tai nereiškia, kad mes šiuo įstatymu išspręsime alkoholizmo problemą ar kovosim tinkamai su šiuo socialiniu probleminiu reiškiniu.
Šiuo projektu mes sprendžiame visiškai kitą dalyką: kur pirks alkoholį žmonės – kioskuose ar didžiuosiuose prekybos centruose?
Aš manau, kad mes turim atsižvelgti į smulkų ir vidutinį verslą, į tuos pačius kioskininkus ir jų nežlugdyti šiuo sunkmečiu.
Kolegos, tam, kam reikia, jis nusipirks ir parduotuvėje, ir kioske.
Manau, kad galima balsuoti už tai, kad smulkiam verslui mes padėtume šiuo sunkmečiu.
Ir šis įstatymas visiškai nesusijęs su alkoholio vartojimo mažinimo problema.
Aš siūlyčiau tą problemą tikrai spręsti aktyviai, visiškai kitais projektais ir kitom priemonėm.
Veselka – prieš.
Gerbiamieji kolegos, nesuprantu, kodėl Seimas vadovaujasi dažniausiai „pletkais“, o ne argumentais.
Paleis „pletką“, kad kioskai girdo tautą, jokių nereikia įrodymų, jeigu yra įrodymas aiškiai: kioskai parduoda alaus tik 1 % bendro suvartojimo.
Ir tas 1 % nugirdo tautą.
Na, ar gali logiškai mąstantis žmogus sutikti su tokia argumentacija: 99 %, kurie realizuoja alų ir kitus alkoholinius gėrimus, nenugirdo, o kioskai nugirdo?
Na, nežinau, nebent, jeigu būtų čia Vasaros gatvė, gal tokie įtikėtų.
Toliau, dabar žinote, kad mažamečiams, nepilnamečiams yra kontrolė ir draudžia pardavinėti.
Iš kitos pusės, tas VTAKT, t. y. Alkoholio kontrolės komisija, kuri gerai dirbo, tai tie patys, kurie žada uždrausti kioskuose, nori panaikinti VTAKT`ą, o svaiginimuisi yra narkotikai, cheminės medžiagos ir t. t.
Ir nesuprantame, kad čia yra užsakymas stambiųjų prekybininkų, kad ir tą 1 % perimtų.
Nes, gerbiamasis Karaliau, tas, kuriam reikia to dalyko, kai nebus kioske, jis nueis į didelę parduotuvę ir ten sumokės.
O tos jūsų vaizdo kameros, tai, žinote, nė vieno pagal vaizdo kameras, kam ir kas perka… jie moka: nusipirks, išsineš į lauką ir atiduos kam reikia.
Todėl labai keista.
Buvo geras pirmas sprendimas – neriboti, kol nebus pereita prie specializuotų parduotuvių, neriboti kioskams pardavimo.
Dabar dveji metai.
Labai gerai, iš tikrųjų po dvejų metų aš pirmas parengsiu pataisas, kad dar metams pratęstume.
O ten jau bus Seimo rinkimai ir gausiu papildomai balų.
Bekintienė – prieš.
Gerbiamieji Seimo nariai, iš tikrųjų būsiu nuosekli ir pasisakau prieš visas pataisas.
Galų gale liaudies patarlė sako: kai nori šunį mušti, visada lazdą atrasi.
Tai ir dabar priežasčių, kad vėl prekyba iš kioskų būtų pratęsta, yra įvairių.
Buvo priežastis – artėjantys Seimo rinkimai.
Dabar priežastis jau yra krizė.
Praėjus dvejiem metams mes vėl kažkokią krizę atrasim.
Taigi iš tikrųjų buvo apsispręsta, kad iki 2010 m. sausio 1 d. tokiuose kioskuose nebūtų parduodamas alkoholis.
Na, aš nežinau, tiems, kurie, matyt, negyvena miegamuosiuose rajonuose, ta problema yra, matyt, ne tokia ir baisi.
Bet tai yra antisanitarinės vietos.
Ar jūs matėte šalia kioskų veikiančius bent netoliese tualetus?
Čia pat geriama, čia pat išpilama.
Aš jau nekalbu apie tas darbuotojas, kurios irgi turi kentėti šitokius gamtinius reikalus.
Tai jau nekalbu apie saugumą.
Kaip žinote, tie kioskai pradeda veikti labai anksti rytą, kai dar parduotuvės uždarytos, ir tęsia savo aktyvią veiklą tada, kai parduotuvės uždarytos.
Ir saugumas tada ypač yra padidintas.
Nesaugumas padidintas, atsiprašau.
O užkrauti policininkams kontroliuoti, kad ten parduotų ar neparduotų alkoholį, jie turi labai daug visokių kitokių problemų.
Bet jeigu bus apsispręsta, kad vis dėlto dar pratęsime dvejiem metams, tai esu Seime užregistravusi įstatymo pataisą dėl administracinių teisės pažeidimų, kai tokiai…
Laikas!
…(…) sugriežtinamos bausmės, jeigu parduodamas alkoholis ne pagal taisykles, ypač paaugliams ir nepilnamečiams.
Dėkoju.
Gražulis – už.
Taip, kadangi buvo pritarta kai kurioms pataisoms ir leista dar bent dvejus metus prekiauti kioskams alumi, alkoholiu, kuris yra iki 8,5 %, ir, kaip J. Veselka aiškiai įvardijo, pagal statistinius duomenis kioskuose parduodama tik 1 % alkoholio… 
Ar girdi kokius nors argumentus?
Pasirodo, pagal iniciatorių logiką, pirkdami 40 % stiprumo alkoholį prekybos centruose, geria ir blaivėja, o kioskuose pirkdami alų, kurio 5–6 laipsniai stiprumas, geria ir girtėja.
Man atrodo, gerbiamieji, būkit bent kiek garbingi.
Krikščionys demokratai, prisipažinkite, kad apsilankę lobistai – prekybos centrai paprašė, kad ir tą procentėlį atimtumėt iš tų kioskininkų, ir jūs patenkinote jų reikalavimus, tai bus sąžininga.
O ne prisidenkite kažkokia kova su alkoholizmu, su alkoholio vartojimu.
Tai yra absurdas, didesnio absurdo negali būti.
Jeigu jūs norite kovoti su alkoholizmu, siūlykite.
Jūs tik kalbate, bet nesiūlote įstatymo pataisų, kad ten, kur daugiausia parduodama, prekybos centruose, kur parduodama apie 70 % alkoholio, kad ten būtų uždrausta alkoholiu prekiauti.
Tai aš sutinku.
Sveikinčiau jus tada ir palaikyčiau pataisas, ir patikėčiau jūsų nuoširdumu.
Kaip dabar man patikėti jūsų nuoširdumu?
Jokio čia nuoširdumo nėra, o paprasčiausiai nuo pat pirmų dienų skutat pensininką, invalidą, mokinį, neduodate jam maitinimo, štai jūsų krikščioniška politika.
Gerbiamieji kolegos, kviečiu balsuoti.
Kas už tai, kad būtų priimtas Alkoholio kontrolės įstatymo 18 straipsnio pakeitimo įstatymas, balsuojate už, kas turite kitą nuomonę, balsuojate prieš arba susilaikote.
Šio įstatymo priėmimas
Balsavo 114 Seimo narių: už – 76, prieš – 18, susilaikė 20.
Alkoholio kontrolės įstatymo 18 straipsnio pakeitimo įstatymas priimtas.
Darbotvarkės 2-2 klausimas, įstatymo projektas Nr. XIP-151(2) – Gyventojų santaupų atkūrimo įstatymo 3, 5 ir 7 straipsnių pakeitimo įstatymo pripažinimo netekusiu galios įstatymo projektas Nr. XIP-151(2).
Priėmimas.
Prašom registruotis ir balsuoti.
Balsavo 109: už 74, prieš – 30, susilaikė 5. Gyventojų santaupų atkūrimo įstatymo 3, 5 ir 7 straipsnių pakeitimo įstatymo pripažinimo netekusiu galios įstatymas priimtas.
Pereinam prie darbotvarkės 2-5 klausimo – įstatymo projekto Nr. XIP-151(2).
Pranešėjas – R. Kupčinskas.
Gyventojų santaupų atkūrimo įstatymo 3, 5 ir 7 straipsnių pakeitimo įstatymo pripažinimo netekusiu galios įstatymo projektas.
Taip, prašau.
Labą rytą, labą vakarą, gerbiamieji kolegos.
Biudžeto ir finansų komitetas svarstė šį klausimą.
Buvo pateikta Seimo kanceliarijos Teisės departamento išvada, kurioje pažymima, kad alternatyvių įstatymų projektų Teisės departamente negauta.
Įvertinus įstatymo projekto atitiktį Konstitucijai, galiojantiems įstatymams ir juridinės technikos taisyklėms, pastabų neturime.
Kadangi daugiau kitokių pasiūlymų nebuvo, nutarta pritarti Vyriausybės pateiktam įstatymo projektui.
Balsavimo rezultatai: 9 – už, prieš nebuvo, 3 susilaikė.
Ačiū.
Dėkoju komiteto pirmininkui.
Nariui, atsiprašau, nariui.
Taip, pradėsime diskusiją.
Pirmasis užsirašęs Seimo narys K. Daukšys.
Atsisako.
Deja, ne.
Labas rytas, Pirmininke.
Nesulauksit.
Labas rytas, Kęstuti, jau sulaukėm.
Ryto bent jau.
Prašau.
Iš tikrųjų, kolegos, ką mes šiuo įstatymu norim padaryti?
Čia, toje pusėje, sėdi žmonės, kurie sėkmingai prieš kurį laiką praeitoje kadencijoje balsavo, kad tas laikas būtų pratęstas.
Dabar lygiai tie patys žmonės balsuos, kad nebereikia.
Kas per tą laiką atsitiko, aš jums galiu pasakyti.
Per tą laiką konservatoriai iš opozicijos tapo pozicija.
Ir staiga suprato, kad valstybėje pinigų nebėra žmonėms grąžinti indėlius, kurie buvo rekvizuoti realiai.
Nors jeigu aš gerai atsimenu, tai tas pats A. Kubilius labai gerai kalbėdavo, kodėl juos reikia grąžinti.
Todėl manau, kad mes dar sykį, neturėdami alternatyvos… 
Aš suprantu, gal šiandien ir neįmanoma, gal valstybė neturi tiek pinigų, bet valstybė nesako, kada tai bus padaryta.
Suprasčiau, jeigu Vyriausybė šiandien pasakytų: taip, šiandien negalime, pratęskime tą laikotarpį dvejiem, ketveriems ar penkeriems metams, kol pagerės valstybės reikalai.
Manau, mes dar kartą apgausime tuos žmones, kurie anuomet, atkuriant Lietuvos valstybę, neėmė pinigų iš bankų, paliko juos apyvartoje ir dabar dėl to buvo nuskriausti.
Tuos, kas balsuos už, prašom pagalvoti, ką jie daro.
Ačiū už dėmesį.
Dėkoju.
Seimo narys P. Gražulis.
Nėra.
Seimo narys V. Gapšys.
Atsisako žodžio.
Seimo narė L. Graužinienė.
Prašom.
Ačiū, gerbiamasis Pirmininke.
Manau, kai kitą kartą rinksime Seimo Pirmininką, tai ne naktį rinksime, nes turbūt ir tęsiasi viskas, ir mūsų konstruktyvus darbas yra tik naktį.
Dėl šio įstatymo.
Ką norėčiau pasakyti ir priminti?
Gerbiamieji kolegos, sėdintys dešinėje, tiek konservatoriai-krikščionys demokratai, tiek Liberalų sąjūdis, tiek liberalų centras, nors Prisikėlimo partijos nebuvo praeitame Seime, bet manau, jie irgi balsuos teisingai, tiek visi kiti aktyviai palaikėte ir gynėte šitą įstatymo projektą, kad jis būtų priimtas.
Vis dėlto mūsų visų pastangų dėka praeito Seimo šis įstatymas buvo priimtas.
Priimtas, nes visi važiavome pas rinkėjus, visose salėje ir per visus priėmimus žmonės ateidavo su savo pagrįstais argumentais, su įrodymais, su prašymais pratęsti terminus dėl indėlių grąžinimo dėl įvairių svarbių priežasčių, jeigu žmonės nesutiko.
Tai nėra didžiuliai pinigai.
Tai yra vienetiniai atvejai dėl tų žmonių.
Dabar mes tuos žmones vėl izoliuojame, jie negali atsiimti, nesuteikiame jiems teisės atgauti savo pinigus, kuriuos visiems, tiek, kiek numato įstatymas, atidavėme.
Manau, šie pinigai neišgelbės krizės metu, siūlau šį įstatymą palikti tokį, koks jis buvo priimtas.
Labai negražiai atrodys dabartinė valdančioji dauguma, jeigu ji balsuos už šį įstatymą, kurį siūlote sustabdyti.
Nieko nebeliks mums, opozicijai, kaip paimti balsavimų rezultatus, paimti jūsų kalbas iš stenogramų, kad įdėtų į rajoninius, regioninius laikraščius, kad žmonės pamatytų, kaip jūs elgėtės iki rinkimų ir kaip jūs elgiatės po rinkimų atėję į valdžią.
Ačiū.
Dėkoju.
Seimo narys J. Olekas.
Prašom.
Ačiū, gerbiamasis Pirmininke.
Gerbiamieji kolegos, aš norėčiau pakviesti labai atsakingai pažiūrėti į teikiamą įstatymo projektą.
Šis įstatymas yra visiškai neseniai priimtas.
Atsižvelgiant į mūsų surinktą informaciją per susitikimus su rinkėjais, jie labai argumentuotai paaiškino, kad dėl vienų ar kitų aplinkybių jie nepateikė savo prašymų, bet paliko savo pinigus, kai jie buvo paprašyti tą padaryti Lietuvos Respublikos Vyriausybės vardu tuo metu vieno iš mūsų kolegų konservatorių lyderių.
Tie pasižadėjimai buvo vykdomi įvairių Vyriausybių.
Noriu pasakyti, kad 14-oji socialdemokratų Vyriausybė sugrąžino didelę dalį indėlių, nes buvo neatsiskaityta su gyventojais beveik 17 metų.
Yra nedidelė dalis gyventojų, kurie savo indėlių taip ir neatgavo.
Šiandien mes matome ir šiandien priėmėme, man atrodo, pradėjome priiminėti dar vieną sprendimą, kad Vyriausybė turės tokių lėšų tokiems neatsiskaitymams padengti.
Tai bus realizuotos valstybės valdomos „Mažeikių naftos“ akcijos, kaip premjeras sakė, tikimasi kelių šimtų milijonų litų.
Išmintingas sprendimas palikti dalį neparduotų akcijų ir panaudoti tada, kai jų prireiks, galimas ir šiandien.
Dar daugiau.
Aš noriu atkreipti kolegų tremtinių, politinių kalinių ar jų palikuonių dėmesį, kad šis įstatymas kalba ir apie jų galimus pateikti prašymus grįžtant į Lietuvą sugrąžinti dalį indėlių.
Specialiai tam sukuriama komisija, kuri galėtų tokius prašymus svarstyti.
Štai šiandien lengva ranka dėl buhalterinio sąskaitų sulyginimo, vienur atimdami, kitur pridėdami, mes atimame iš žmonių tą, ką jiems žadėjome be datų.
1991 m., noriu priminti, žadėjome be jokių datų, kai buvo blokada ir kai valstybei buvo sunku, prašėme, kad jūs palikite savo sąskaitose pinigus.
Šiandien, praėjus tiek laiko, sako, ne, žinote, kad mūsų buhalteriniai dokumentai atrodytų gražiai, mes jums nebegrąžinsime.
Nesvarbu, kokios priežastys lėmė tai, kad jūs negalėjote laiku pateikti savo prašymų.
Todėl nuoširdžiai kviečiu nedaryti šito sprendimo, nes tai nėra nei šimtai milijonų, galbūt net dešimtys milijonų.
Tokie žmonės yra pavieniai.
Manau, būtų teisinga, kad valstybė su jais atsiskaitytų taip, kaip atsiskaitė su daugeliu tų žmonių, pasitikėjusiais valstybe, kai jai buvo sunku.
Dėkoju pranešėjui.
Taigi netrukus balsuosime, kas už tai, kad būtų pritarta įstatymo projektui po svarstymo.
Motyvai už ir prieš.
Už – V. P. Andriukaitis.
Prašom.
Gerbiamasis Seimo Pirmininke, gerbiamieji kolegos, vėlyvas nakties metas leidžia mums nuoširdžiai pasakyti, kad jeigu mes balsuosime už šį įstatymą, tai šiuo atveju bus galima pasidžiaugti, jog kolegos Seimo nariai, anoje kadencijoje balsavę už šį įstatymą, parodys savo nenuoseklumą.
Taigi manau, norint toliau rodyti visą priemonių paketo neadekvatumą esamai situacijai ir nenuoseklumą gyventojų teisėtų lūkesčių atveju, reikėtų balsuoti už ir šiuo atveju sukelti dar vieną konstitucinę koliziją.
Aš noriu, kad šis įstatymas būtų priimtas, nes jis eis į bendrą paketą nagrinėjant šių įstatymų konstitucingumą.
Aš balsuosiu už.
J. Olekas – prieš.
Prašom.
V. Andriukaitis išsakė argumentus, kodėl jis balsuos už, o kaip balsuos iš tiesų, pamatysime lentelėje.
Aš balsuosiu už būtinai!
Minutėlę!
V. Andriukaitis turi teisę pasakyti, kodėl jis balsuoja už, nors tai yra labai paradoksalu.
Prašom.
J. Olekas.
Ačiū, gerbiamasis Pirmininke.
Nakties metas, gali būti visokių paradoksų, bet tikiu sveiku protu ir kolegų nuostatomis, kad šio advento metu mes tikrai neapgausime dalies žmonių, kuriems davėme tam tikrus įsipareigojimus.
Noriu dar kartą atkreipti dėmesį, kolegos, tai nėra nei šimtai, o juo labiau nei tūkstančiai žmonių, su kuriais neatsiskaityta.
Tai yra pavieniai atvejai.
Kiekvienas savo apygardoje, jeigu nuoširdžiau pasikalbėtumėte su savo rinkėjais, ten gyvenančiais žmonėmis, tikrai rastumėte gal vieną ar du atvejus.
Dėl lėšų.
Paprastai indėliai yra padengiami iš Privatizavimo fondo.
Ką tik mes nusprendėme, kad į Privatizavimo fondą ateina didelis paketas lėšų iš nerealizuotų ir paliktų specialiai tokiems sprendimams, tokiems atvejams „Mažeikių naftos“ akcijų.
Todėl ir finansų ministras, ir Ministras Pirmininkas, ir kiti mano kolegos, manau, turės ryžto, kad nors dalį tų lėšų, kurios taip gerai gaunamos šiais laikais, būtų galima atiduoti tiems žmonėms, kurie pasiaukojo kur kas sunkesniu metu, kai turėtų santaupų vertė buvo daug didesnė, negu dabar praėjus 18 m. ir kai mes jiems grąžiname tik 6 tūkst. Lt sumą.
Todėl visus nuoširdžiai kviečiu nepritarti dabar teikiamom pataisom ir nenubraukti teisėtų lūkesčių, kurių turi Lietuvos žmonės.
Ačiū.
Prieš balsavimą prašau K. Glavecką.
Gerbiamieji kolegos, dėl balsavimo motyvų.
Socialdemokratai turi žinoti, kad šito šio įstatymo priėmimas neuždaro kelių atkurti gyventojų santaupas, jie tą galės padaryti per komisiją, kuri yra Finansų ministerijoje (Balsai salėje), todėl jūs tikrai klaidinate visus.
Ačiū.
Ačiū.
Skelbiu balsavimą.
Kas už tai, kad įstatymo projektui Nr. XIP-151(2) būtų pritarta po svarstymo, prašau registruotis ir balsuoti.
Balsavo 82.
Už – 59, prieš – 21, susilaikė 2.
V. P. Andriukaitis balsavo už, tai vienintelis balsas, kuris lėmė pergalę.
Dėkojame.
Įstatymo projektui po svarstymo pritarta.
Kadangi taikoma ypatingos skubos tvarka, pradėsime priėmimo stadiją.
Mielieji kolegos, pasiruoškite, 4 – už, 4 – prieš.
A. Endzinas.
Dėkoju, gerbiamasis Pirmininke, dėl vedimo tvarkos.
Vis dėlto destruktyvūs motyvai pasisakant už negali būti laikytini argumentais už, nes taip eliminuojama galimybė pasakyti teigiamą nuomonę ir suformuojama neigiama Seimo narių pozicija.
Todėl, jeigu žmogus užsirašęs už pasako kitus destruktyvius motyvus, neigiamus motyvus, aš manyčiau, kad reikia sudaryti galimybę priešingai nuomonei pasakyti.
Todėl labai prašyčiau neleisti manipuliuoti šiais argumentais.
Dėkoju.
Dėkoju už nuomonę.
Tačiau turiu nuliūdinti, kad V. P. Andriukaitis balsavo už, kaip ir agitavo.
Jūsų ausyse nuskambėjo, kad tai paradoksalu, bet mes neturime teisės kvestionuoti jų pasisakymo turinio.
Pereiname prie priėmimo stadijos.
Įstatymo projektas Nr. XIP-151(2), taikoma ypatingos skubos tvarka.
Galima užsirašyti kalbėti 4 – už, 4 – prieš.
Prašau.
Sąraše prieš J. Olekas.
Prašau.
Ačiū, Pirmininke.
Visuomet pasiruošęs.
Mielieji kolegos, gerbiamasis profesorius K. Glaveckas pasakė ne visai tiesą apie tą galimybę žmonėms, kurie yra parėmę tėvynę jai sunkiu metu savo indėliais, kai mes tikrai neturėjome kitų pajamų, kai buvo ekonominė blokada ir kai buvo pažadėta jiems tuos indėlius kompensuoti.
Dėl įvairių motyvų mes nesugebėjome to iki šiol padaryti ir visiems grąžinti visą sumą.
Vėlesnės įvairių pakraipų Vyriausybės apsisprendė, kad bus grąžinamas tik ribotas skaičius pinigų, šiuo metu tai yra 6 tūkst. Lt.
Tam tikru momentu buvo nutraukta galimybė žmonėms pateikti dokumentus, kurių reikia, kad indėliai būtų grąžinti.
Didžioji dauguma žmonių tuos dokumentus pateikė, indėlius susigrąžino.
Bet dėl įvairių priežasčių, dėl ligos, dėl išvykimo, dėl kitų aplinkybių, tam tikra dalis žmonių to nepadarė.
Įvertinę situaciją, kad nėra didelės lėšos, ir kad nėra daug žmonių, mes pasižadėjome tą terminą pratęsti.
Šiandien argumentuoti, kad mes nesugebėsime to padaryti dėl tam tikrų ekonominių aplinkybių per ateinančius šešerius metus, iš tikrųjų yra nesąžininga.
Todėl visus šiandien kviečiu nepritarti tokiam sprendimui ir neieškoti užtarimo atskirai Finansų ministerijoje ar kitur, pas vienus ar kitus žmones, o įstatymo keliu pasakyti, kaip tas turi būti daroma.
Laiko ir šiai Vyriausybei, kuri tik formuojasi, ir šiai daugumai ateityje tikrai užteks, todėl kviečiu nepritarti pateiktam projektui.
Dėkoju.
Seimo narys K. Glaveckas – už.
Noriu patikslinti ir patikinti kolegą J. Oleką.
Kad būtų galima atkurti gyventojų indėlius jau po šio įstatymo priėmimo, gyventojui reikės pateikti dokumentus Finansų ministerijai, komisijai, kuri spręs tą klausimą.
Todėl iš tikrųjų galimybė išlieka ir jokiu būdu negalima sakyti, kad jinai yra atimama.
Ačiū.
Prašom balsuoti ir pritarti įstatymo projektui.
Seimo narys V. P. Andriukaitis.
Prašau.
Ačiū Seimo Pirmininke, kaip matėte, svarstant argumentus aš pasakiau už, kad mes galėtume baigti visą procedūrą, o dabar nuosekliai pasakysiu, kad esu prieš.
Noriu atkreipti K. Glavecko dėmesį, kad jo pateiktas argumentas, deja, yra tik techninio pobūdžio.
Lietuvos valstybė yra teisinė ir Seimas jau yra priėmęs įstatymą ir įstatymo teisinė garantija yra teisėtų lūkesčių, jau pavirtusi garantija konstitucine prasme, ir į ją kėsintis jau niekaip neišeina.
Kolegos, apsigalvokime, dabar bent šiuo nedideliu klausimu pamėginkime visi nuoširdžiai sau atsakyti.
Čia nedidelės pinigų sumos, čia nedaug žmonių, jie labai jautrūs tom temom ir problemom.
Bet kadangi buvo apsispręsta įstatymu, kaip įstatymu buvo apsispręsta grąžinti indėlius, nors tuomet, kai G. Vagnorius iš televizoriaus ekrano vienasmeniškai davė pažadą, kurio nedavė nė viena Europos valstybė, deja, Lietuva sunkiai ėjo to įstatymo įgyvendinimo keliu, nes negalėjo kitaip, nes konservatoriai priėmė įstatymą.
Šiuo atveju vėl darote tą pačią klaidą, kai vienu atveju agitavote už priėmimą, dabar norite panaikinti įstatymą.
Pateksime į konstitucines žabangas.
Todėl siūlau balsuoti prieš ir nedaryti šios klaidos.
Dėkoju.
Ir vienu, ir kitu atveju Seimo narys V. P. Andriukaitis grasina, kad atsidursime Konstitucijos žabangose.
Žodžio už nėra.
Prieš – L. Graužinienė.
Prašau.
Ačiū, gerbiamasis Pirmininke.
Gerbiamasis kolega Kęstuti, 3 straipsnyje – 7 straipsnio 1 dalies pakeitimu jūs siūlote išbraukti tą komisiją, apie kurią garsiai kalbate.
Jeigu jūs kalbate apie tą komisiją, kuri veikė iki to įstatymo, kuris buvo priimtas, tai turiu pasakyti, kad turbūt visi Seimo nariai turi pluoštus dokumentų, kad tos komisijos atsakymas buvo vienas – įstatymas priimtas, data nurodyta ir jokių galimybių jums atkurti nėra.
Nereikia kalbėti to, kas realiai nėra vykdoma.
Todėl ir atsirado šis įstatymo projektas ir buvo pataisytas.
Drįsiu priminti, kai praėjusios kadencijos Seime jūs taip pat aktyviai gynėte šį įstatymo projektą, kad jis būtų priimtas, pataisytas ir kad žmonės turėtų teisę atgauti tuos indėlius.
Nesuprantu, kas įvyko per vieną mėnesį, kad jūs apsivertėte 1800 kampu ir prašote šį įstatymą naikinti.
Aš dar kartą pabrėžiu, kaip jau kiti minėjo, kad tai yra vienetiniai atvejai, kad tai nėra didelės sumos pinigų, ir valstybė dėl to tikrai nesubankrutuos.
Turėkite nors kiek sąžinės prieš mūsų Lietuvos žmones ir savo rinkėjus.
Dėkoju.
Daugiau už ir prieš nėra.
Skelbiu balsavimą.
Kas už tai, kad būtų pritarta projektui Nr. XIP-151(2) ir jis būtų priimtas?
Skelbiamas balsavimas.
Prašom registruotis ir balsuoti.
Balsavo 60 Seimo narių.
Už – 59, prieš nėra, susilaikė 1.
Įstatymo projektas atidedamas.
Darbotvarkės 2-2 klausimas, įstatymo projektas Nr. XIP-151(2) – Gyventojų santaupų atkūrimo įstatymo 3, 5 ir 7 straipsnių pakeitimo įstatymo pripažinimo netekusiu galios įstatymo projektas Nr. XIP-151(2).
Priėmimas.
Prašom registruotis ir balsuoti.
Balsavo 109: už 74, prieš – 30, susilaikė 5. Gyventojų santaupų atkūrimo įstatymo 3, 5 ir 7 straipsnių pakeitimo įstatymo pripažinimo netekusiu galios įstatymas priimtas.
Dėkoju abiem pusėms už esmines replikas.;
Vis tiek kviečiu į tribūną K. Glavecką.;
Priminsiu, kad svarstome darbotvarkės 2-4b klausimą – Pridėtinės vertės mokesčio įstatymo 2, 19, 51, 56, 58, 91 ir 1251 straipsnių pakeitimo ir 1251 straipsnio pripažinimo netekusiu galios įstatymo projektą Nr. XIP-152(2).;
Svarstymo stadija.;
Prašom, pranešėjau.;
Gerbiamasis Seimo Pirmininke, gerbiamieji kolegos, leiskite pateikti Biudžeto ir finansų komiteto išvadą dėl Seimo Pirmininko minėto įstatymo projekto.;
Biudžeto ir finansų komitetas svarstė šį įstatymo projektą Nr. XIP-152(2) ir pritarė jam.;
Balsavimo rezultatai: už – 6, prieš – 5. Ačiū.;
Dėkoju.;
Diskusijoje kalbėti užsirašė 10 Seimo narių.;
Du iš jų frakcijos vardu.;
Jeigu jūs nieko prieš, pradėsime nuo frakcijų.;
Jeigu neprieštaraujate, pirmiausia suteiksime žodį opozicijai.;
Z. Balčytis.;
Prašom.;
Nėra.;
Dėkoju.;
A. Zuokas.;
Prašom.;
Liberalų ir centrų sąjungos frakcija.;
(Balsai salėje);
O kas čia neturi laiko geriems darbams?;
Visų pirma aš vis dėlto kviesčiau gerbiamuosius Seimo narius balsuoti dėl mano pateiktos pataisos, kuriai komitete nebuvo pritarta.;
Ji yra pažymėta ir pateikta, kiekvienas esate gavęs.;
Joje siūlau atsižvelgti ir iš naujo įvertinti tam tikrus argumentus.;
Kam žodis „lengvata“ nepatinka, galima kalbėti apie sąvoką „skirtingi PVM tarifų dydžiai“.;
Kviečiu balsuoti dėl mano pateiktos pataisos 3 straipsniui, kuri skamba trumpai.;
Pacituosiu visko neskaitydamas: „Palikti 9 % dydžio PVM tarifą, tai yra 50 % lengvata nuo galiojančio, kelioms sritims.“;
Paminėsiu: keleivių vežimui visuomeniniu transportu, knygoms, spaudai, kompensuojamiesiems ir receptiniams vaistams, apgyvendinimo paslaugoms, visų rūšių meno ir kultūros renginių, taip pat muziejų paslaugoms ir lankymui; rašytojams, kompozitoriams, atlikėjams, aktoriams, dainininkams, muzikantams, dirigentams ir t. t. išdėstytas lengvatinis, kaip minėjau, 9 % tarifas.; rašytojams, kompozitoriams, atlikėjams, aktoriams, dainininkams, muzikantams, dirigentams ir t. t.
Kolegos, kodėl aš tai siūlau?;
Keletas argumentų.;
Norėčiau patikslinti Ministrą Pirmininką, kuris šiandien spaudoje pasakė, kad šios lengvatos kainuos šimtus milijonų litų biudžetui.;
Galiu patikslinti, deja, tai netiesa.;
Knygos, spauda ir kiti leidiniai yra tik 16 mln. Lt, meno, sporto, kultūros renginiai – tik 5 mln. Lt, apgyvendinimo paslaugos – mažiau kaip 6 mln. Lt.;
Taigi niekas nekalba apie šimtus milijonų.;
Manau, tai ne pinigų klausimas, tai požiūrio klausimas.;
Aš tikrai sutinku, kad kartais žiniasklaida būna kandi, nemaloni, tačiau mes puikiai žinome, ypač liberalai, frazę, kad žiniasklaida gali būti bloga ir gera.;
Tačiau jeigu ji yra ne laisva ir priklauso tik nuo valdžios valios, finansavimo ar oligarchų, tai ji visada bus tik bloga.;
Taip pat, be abejo, ir knygos.;
Kultūros renginiai daugiausia ir taip yra remiami valstybės arba savivaldos.;
Atimdami šią lengvatą ir turėdami omeny, kad pritarėme ir padidinome gyventojų pajamų mokestį nuo 15 % iki 21 %, įskaitant sveikatos draudimo įmoką, priėmėme daug kitų įstatymų, kurie šiaip šiems žmonėms, kultūrininkams, labai pasunkina gyvenimą.;
Todėl vėl pabrėšiu: tai ne pinigų, o požiūrio klausimas ir kiek valdžia norės daryti įtakos kultūros gyvenimui, spaudai ir leidybai.;
Be abejo, suprantu, kolegos, situacijos sudėtingumą, nes esame priklausomi nuo procedūrų.;
Manau, sutiksite, kad niekada negali būti procedūra aukščiau principo.;
Galima padaryti geriau, tai ir siekime tai padaryti geriau.;
Neabejoju, kad dauguma esančių čia pritaria tam, ką aš sakau, nes diskutuoju ir su Tėvynės sąjungos frakcijos nariais, ir su Tautos prisikėlimo partijos, savo kolegomis, jau nekalbu apie opoziciją.;
Todėl raginčiau pritarti minėtai pataisai balsuojant.;
Priminsiu vieną istorinį faktą, kad mūsų pritarimas neliktų tylus.;
Istorinis faktas iš Rytų ir Vakarų.;
Kažkada buvo atliktas labai įdomus tyrimas.;
Kai Sovietų Sąjungos CK balsavo dėl įsiveržimo į Afganistaną, CK nariai buvo apklausti individualiai, visi buvo prieš, tačiau sprendimą priėmė vienbalsiai dėl įsiveržimo.;
Tokia pati situacija buvo Jungtinėse Amerikos Valstijose.;
Kai apklausė Kongreso narius dėl intervencijos ir karo pradžios Vietname, absoliuti dauguma, individualiai apklausus, buvo prieš, bet sprendimas buvo už.;
Taigi aš norėčiau, kad mes šiandien visi parodytume ir galėtume, nežiūrėdami į procedūras, priimti gerą sprendimą ir minėtas PVM lengvatas arba, kitaip tariant, atskirą 9 % tarifą skirti spaudos atstovams, knygų leidybai, kultūros ir meno sritims.;
Tikiuosi jūsų palaikymo ir supratimo.;
Ačiū.;
Dėkoju Seimo nariui A. Zuokui.;
Toliau iš eilės – Seimo narys K. Daukšys.;
Prašom.;
Ačiū, gerbiamasis Pirmininke.;
Ačiū Dievui, šį vakarą pirmą kartą iš daugumos išgirdau gyvą ir protingą žodį.;
Ačiū, Artūrai, jums už tokį dailų pasiūlymą.;
Jeigu jūs pažiūrėtumėte į šį įstatymą, mes ten sėkmingai tą ir darome.;
Knygoms.;
Skaitykite vaikiškas knygeles su paveikslėliais, piešimo ir spalvotas knygeles, padidiname PVM, vadinasi, padidiname jų kainą.;
Mes keleivių vežimui, kur savivaldybės iš dalies finansuoja ir dotuoja, padidiname PVM, vadinasi, padidės savivaldybių išlaidos, reikės iš biudžeto daugiau pinigų skirti.;
Turizmo veikla iš esmės skirta tam, kad kuo daugiau užsieniečių atvažiuotų pas mus, gyventų mūsų viešbučiuose, paliktų pinigų mūsų restoranuose, nusipirktų kokių nors prekių mūsų parduotuvėse, na, pakelkime tas kainas, tada mažiau važiuos, bus geriau Latvijai, gal mažiau turės PVM.;
Aš jau sakiau, mėsos galbūt po to… kai pasakėme, kad turėtų brangti burokėliai ir bulvės, (…) prabangos prekė, bus tik tiems, kurie labai daug uždirba.;
Gerbiamieji, mes, štai Seimo Pirmininkas neduos pameluoti, vakar buvome Latvijoje, lydėjome Seimo Pirmininką į pirmą vizitą užsienyje.;
Ten padėtis yra gerokai blogesnė.;
Ten dar yra ir bankas, antras pagal dydį, bankrutavęs ir užsilenkęs.;
Kaip čia visi sakote, jie šešiais mėnesiais priekyje pagal krizę.;
Ir ten yra paliktas lengvatinis PVM tarifas – spaudai, knygoms, kitiems dalykams.;
Ar dabar mūsų blogesnė situacija negu latvių?;
Galbūt tada prisipažinkime, kad mes nesugebame suskaičiuoti, kas pas mus darosi.;
Aš sveikinu A. Zuoko pasiūlymą, bent aš pats prižadu palaikyti, manau, ir daugiau bus tokių, kurie palaikys, nes šiek tiek teisingumo bus.;
Ačiū už dėmesį.;
Dėkoju.;
Žodis Seimo nariui G. Songailai.;
Po to – Seimo narys A. Butkevičius.;
Gerbiamieji tautos atstovai, rodos, Seneka yra pasakęs, kad be sveiko proto niekas nebūna laimingas.;
Aš norėčiau šia tema kalbėti dėl PVM lengvatų naikinimo ir apskritai dėl šio įstatymo.;
Kalbant apie mūsų šiandieninę situaciją, bendra nuostata dėl to, kad nedaug būtų didinamas PVM tarifas, atrodo logiškai.;
Logiškai atrodo gal ir bendra nuostata, kad reikėtų atsisakyti įvairių PVM lengvatų, nes jos iškraipo rinką.;
Bet ar visais atvejais, ar iš tikrųjų taip beatodairiškai, nepasvėrus?;
Nes kaip tik dėl tos priežasties, kad dabar yra krizė, galbūt tais atvejais, kai tokios priemonės neduoda jokio efekto ar gali duoti tik labai nedidelį efektą, o žala ar tos žalos rizika yra nemaža, gal tokiais atvejais reikėtų susilaikyti.;
Ypač tai pasakytina apie kultūros ir švietimo sritį.;
Beje, į šią sritį nereikėtų žiūrėti kaip į valstybės asignavimų vien tik siurbėjus, nuolatinės paramos prašytojus ne tik dėl to, kad rūpestis šia sritimi netiesiogiai atsiperka visai visuomenei, bet ir dėl to, kad taip pat ir Tėvynės sąjungos-Krikščionių demokratų rinkimų programoje yra parašyta, kad mes turėtume remti kūrybines industrijas, dabar jos žengia tik pirmuosius žingsnius.;
Dėl to mes jokios rinkos neiškraipysime.;
Aš esu pateikęs pataisas, kuriose apsiribojama tik kultūros, švietimo sritimi.;
Noriu pasakyti gerbiamajam K. Daukšiui, kad kaip tik čia ir yra siūlomas latviškas variantas, šiek tiek padidinti, bet palikti 9 % tik kultūros ir švietimo sričiai, ne transportui, ne vaisiams, daržovėms, ne vaistams, dėl kurių yra atidėta ir bus kompensacija, bet tik šiai sričiai.;
Taip pat noriu pasakyti, kad ne visai spaudai ir, paradoksas, ne kultūrinei spaudai, nes kultūrinei spaudai yra Spaudos, radijo ir televizijos rėmimo fondas.;
Būtų gražu, kad tie, kurie rūpinasi kultūra, daugiau lėšų skirtų šitam fondui, kad daugiau būtų kultūrinės spaudos, ir ne visai periodinei spaudai, bet tik regioninei.;
Regioninei spaudai, kad nereikėtų įvairių papildomų savivaldybės dotacijų.;
Aš siūlau pritarti šitoms pataisoms, jos nieko neiškraipys, jos nepadarys žalos biudžeto pajamoms.;
Svarbiausia, kad bus mūsų signalas kultūros, švietimo sektoriui, kuris turėtų vystytis, turėti didelę potenciją, nes tai yra intelektine nuosavybe paremta sritis.;
Lietuviai turi galbūt vieną iš tų resursų, kuris gali vystytis, nes Didžiojoje Britanijoje kūrybinės industrijos atneša į biudžetą daugiau pajamų negu automobilių pramonė.;
Ačiū.;
Dėkoju.;
Seimo narys A. Butkevičius.;
Prašom dėl vedimo tvarkos.;
Gerbiamasis Pirmininke, žiūrėdamas į užsirašiusiųjų sąrašą drįsčiau atkreipti dėmesį, kad absoliuti dauguma užsirašiusiųjų šį vakarą kalbėjo apie dešimt kartų.;
Argumentai išsakyti pačiais įvairiausiais klausimais, buvo visiškai identiški.;
Įvertinant šitai siūlyčiau diskusiją nutraukti ir pereiti prie pataisų svarstymo.;
Dėkoju.;
Frakcijos vardu.;
Dėkoju už pasiūlymą.;
Kadangi tribūnoje jau yra Seimo narys A.Butkevičius, jeigu jis leis, aš teiksiu šį pasiūlymą balsuoti.;
Po jo, be jokios abejonės, mes dar suteiksime žodį V. P.;
Andriukaičiui.;
Manau, mes suteiksime žodį dabar jums.;
Manau, pašalinsime visas įtampas pasakę, kad suteiksime daugiau laiko susipažinti su šiuo visiems labai aktualiu įstatymo projektu.;
Šiandien dėl jo nebus teikiama balsuoti, taigi baigsime svarstymą ir pereisime prie kito klausimo.;
Prašau.;
Žodis A. Butkevičiui.;
Dėkoju, Seimo Pirmininke.;
Gerbiamieji kolegos, žinote, svarstant Pridėtinės vertės mokesčio įstatymą, tikrai galima prisiklausyti auksinių frazių – kas daugiau vartoja, tas daugiau moka.;
Ačiū Dievui, pagaliau buvo pasakyta, kad tie, kurie neturi pinigų, tegul ir nevartoja.;
PVM lengvatos iškraipo rinką, arba PVM lengvatos neduoda efekto.;
Gerbiamieji, tai yra vartotojo mokestis.;
Reikia šiek tiek atsikvošėti ir suprasti, dėl ko yra PVM mokestis ir dėl ko yra lengvatos.;
Lengvatos yra ne dėl to, kad pasiektume kokį nors efektą, bet dėl to, kad sudarytume tam tikras galimybes tam tikrai kategorijai žmonių, arba tam tikrai grupei žmonių, kad ji tam tikromis lengvatinėmis sąlygomis irgi galėtų nors kiek vartoti, palyginti su tais žmonėmis, kurių pajamos yra didelės arba vidutiniškai didelės.;
Tai yra daroma vartotojui, žmogui, todėl mes, Lietuva, greitai tapsime „unikalia“ šalimi, kuri PVM lengvatų artimiausiu metu iš esmės neturės.;
Aš norėčiau dabar pasakyti tai, kad, prieš mums stojant į Europos Sąjungą, kai kurie euroderybininkai ir Finansų ministerijos specialistai įtikinėjo, kad mes negalime priimti PVM lengvatų, nes draudžia Europos Sąjunga.;
Žinote, mums įstojus į Europos Sąjungą, man teko būti pirmuoju finansų ministru.;
Kai aš nuvažiavau į Briuselį, tai pamačiau, kad Lietuva –viena iš tų šalių, kuri turi beveik mažiausiai PVM lengvatų.;
Tai yra mūsų rezultatas.;
Ar mes dirbame vartotojui, ar mes dirbame tam, kad subalansuotume biudžetą ir turėtume fiskalinį tvarumą, nesvarbu, kokia žmonių sąskaita?;
Dabar kokia iš tikrųjų yra padėtis Lietuvoje?;
Jeigu mes suskaičiuosime vieno šeimos nario išlaidas vartojimui, tai galiu pasakyti, kad Europos Sąjungoje esame beveik paskutinieji.;
Pavyzdžiui, maistui ir nealkoholiniams gėrimams vienas miesto gyventojas suvartoja 28 %, kaimo gyventojas – 40 % ir daugiau.;
Esame lyderiai tarp visos Europos Sąjungos šalių.;
Sveikatos apsaugai irgi išleidžiame daugiausiai, šilumai arba komunalinėms paslaugoms iki pabrangimo irgi išleidome daugiau.;
Vadinasi, įvertindami tai, kad šiluma, arba šilumos energija, jau pabrango, vargu ar artimiausiu metu kai kuriems žmonėms sudarysime sąlygas nusipirkti vaistų, įsigyti regionuose spaudos ir t. t.;
Noriu pasakyti keletą minčių apie turizmą.;
Gerbiamieji, užsienio pilietis, kuris atvyksta į mūsų šalį, tai yra eksportas, ir tai daro įtaką einamosios sąskaitos deficito mažinimui, o visi viešbučiai arba daugelis viešbučių sutartis pasirašo 2 arba 3 metams į priekį.;
Yra tam tikros agentūros, kurios užsiima ilgalaikėmis sutartimis.;
Kaip jie elgsis kitais metais, sunku pasakyti.;
Aš manau, kad reikėtų pritarti Socialdemokratų frakcijos siūlomoms pataisoms, kuriomis mes siūlome (nenoriu jų visų vardinti, nes neužteks laiko, aš manau, jos dar bus svarstomos) grįžti prie tam tikrų PVM tarifo lengvatų.;
Tada tam tikrai kategorijai, arba grupei, žmonių, vis dėlto artimiausiu metu sunkėsiant ekonominei situacijai, sudarysime sąlygas, palengvinsime įsigyti tam tikrų prekių, įsigyti regioninės spaudos, įsigyti vaistų ir t. t.;
Ačiū už dėmesį.;
Dėkoju.;
Kadangi dabar kils ginčai dėl Statuto, taigi aš pagal prieš tai teiktą pasiūlymą pasiūlysiu balsuoti.;
Bet dėl 108 straipsnio 7 punkto iš karto, nes, suprantu, opozicija prieštaraus, kad būtų nutraukta, todėl reikės surinkti vieną trečdalį balsų, kad tam būtų pritarta.;
Atspėjau?;
Ačiū.;
Dėkoju Seimo narei L. Graužinienei.;
Taigi 108 straipsnio 7 punktas: „Jeigu diskusiją (ją nutraukti pasiūlė A. Endzinas) nutraukti prieštarauja opozicinė frakcija ir jos siūlymą paremia vienas trečdalis posėdyje dalyvaujančių Seimo narių, diskusija tęsiama toliau.“;
Kas už tai, kad diskusija būtų tęsiama, balsuoja už.;
Atsiprašau, atvirkščiai.;
Kas už tai, kad diskusija būtų nutraukta?;
Užsiregistravo 104 Seimo nariai.;
Už – 68, prieš – 33, susilaikė 3.;
Sudėjus prieš ir susilaikiusių balsus, 36 yra daugiau nei trečdalis balsavusiųjų.;
Diskusija tęsiama.;
Kolegos, minutėlę!;
Aš labai prašau pirmiausia perskaityti, prieš einant prie mikrofono, 7 punktą: „jo siūlymą paremia vienas trečdalis posėdyje dalyvaujančių Seimo narių, diskusija tęsiama.“;
Ačiū, pone Masiuli.;
Žodis V. P. Andriukaičiui.;
105.;
Trečdalis, sudėjus prieš ir susilaikiusius, 36, kart 3 – lygu 108.;
Daugiau.;
Ačiū.;
Prašau.;
Seimo narys V. Andriukaitis.;
Toliau – P. Gražulis.;
Gerbiamieji kolegos, aš specialiai atėjau su kompiuteryje rytojui gauta Europos reikalų komiteto Europos Komisijos rekomenduojama priemonių krizei įveikti medžiaga.;
Norėčiau, kad ir Biudžeto ir finansų komiteto nariai, ir kiti nariai paklausytų, ką 2009 m. pavasarį Europos Komisija pasiūlys Europos Sąjungos Vadovų Tarybai, kad būtų priimti sprendimai dėl PVM.;
Iš tikrųjų parašyta labai aiškiai.;
Nežinau, kaip mums teks elgtis, o mums tas direktyvas, ko gero, teks įgyvendinti arba prisitaikyti prie jų, bet jeigu mes prie jų neprisitaikysime, mūsų ūkiui tikrai grės labai sudėtingi laikai.;
Ten parašyta, kad teks sumažinti PVM tarifo taikymą darbui imlioms paslaugoms ir daugeliui kitų sričių.;
Kaip atrodys, kolegos, jeigu mes dabar… 
Gerbiamasis Andriau, minutėlę!;
Tamstai teks prisiimti atsakomybę už makroekonominius rodiklius, už ūkį, už konkurencingumą, už naujų darbo vietų kūrimą ir daugelį kitų dalykų.;
Jeigu mes dabar nenuspręsime atsižvelgti į tai, atsižvelgti taip… 
Mielasis Audroniau, aš ir noriu atkreipti dėmesį – pasirinkimas yra ribojamas to, kad mes negyvename uždaroje erdvėje.;
Mes gyvename bendroje Europos Sąjungos erdvėje ir skirtingi PVM tarifai joje mums labai apsunkins daugelį dalykų: konkurencingumo sąlygas, eksporto ir importo balansą – ką tik nori.;
Tai dabar aš noriu paklausti, ko mes siekiame šitų pataisų paketu?;
Ačiū Dievui, kad A. Zuoko liberalcentristai iš tikrųjų šiandien pasiūlė tą patį paketą, kokį siūlo Socialdemokratų frakcijos kolegos.;
Mūsų pasiūlymai dar drąsesni.;
Tai dabar apsispręskime, kolegos, tai yra bendras reikalas.;
Dabar aš noriu atkreipti dėmesį, kad laikraščiai, knygos ir visa tai, kas čia išvardyta, nėra verslas.;
Tai kur kas daugiau.;
Tai net nėra socialinės paslaugos, jeigu norite, tai yra bendrojo vidaus produkto kūrimas, investicijos į intelektinę produkciją.;
Jos platinimas, jos skaitymas… 
Jos ugdo labai ilgaamžes… 
Jos duoda iš tikrųjų ilgalaikį efektą.;
Juk nesuskaičiuosi šiais ar kitais metais, ypač ugdymo prasme, tačiau gali sužinoti, kad ta visuomenės dalis, kuri šviečiasi ir yra šviečiama, potencialiai yra daug stipresnė bendrojo vidaus produkto kėlėja negu ta visuomenės dalis, kuri nieko neskaito ir t. t.;
Dabar, kadangi mano laikas eina į pabaigą, kolegos, dėl pasiūlytų PVM lengvatų, kurias išvardijo kolega A. Zuokas, aš kreipsiuosi į Etikos ir procedūrų komisiją ir paprašysiu, kad ji atsargiai pažiūrėtų į viešųjų ir privačių interesų konfliktą.;
Šiuo atveju tie Seimo nariai, kolegos, kurie turi aktorinių ir kitų interesų, turėtų suprasti Statutą ir atsižvelgti į tai, kad balsuojant, ko gero, teks labai jautriai pažiūrėti, kad visi nepatektume į interesų konfliktą.;
Manau, kad nemažai naujų Seimo kolegų yra iš tam tikrų verslo sričių, dėl kurių balsuojant jiems teks, ko gero, nusišalinti.;
Tokie yra Statuto reikalavimai, tokia logika.;
Aš labai apgailestauju, kad tokių kolegų iš valdančiosios daugumos yra daugiau.;
Labai ačiū.;
Siūlau pritarti socialdemokratų siūlomoms pataisoms, taip pat palaikyti A. Zuoko liberalcentristų siūlomas pataisas ir G. Songailos.;
Pritariu toms pozicijoms.;
Manau, kad mes dar nebaigsime šio klausimo svarstyti, ir, priimdami pastraipsniui, turėsime dar daug iečių sulaužyti, kad pasiektume bendro sprendimo.;
Dėkoju.;
Dėkoju.;
Seimo narys P. Gražulis.;
Nėra.;
Seimo narė L. Graužinienė.;
Kol ateis į tribūną, sveikinu, kolegos, jau penktadienis, 5 min. po 24 val., po vidurnakčio.;
19 diena. (Balsai salėje);
Gerbiamasis Pirmininke, tiesiog simboliška pradėti naują darbo dieną.;
Manau, gal ir pertraukos nedarysime, tiesiog pradėsime neeilinį posėdį.;
Aš pasistengsiu labai trumpai.;
Noriu akcentuoti pagrindinius dalykus, į kuriuos prašyčiau, nors ir nebeklausote, atkreipti valdančiosios daugumos dėmesį.;
Tai yra 19 straipsnyje lengvatinio tarifo išbraukimas dėl keleivių vežimo.;
(Balsai salėje) Turiu pasakyti, kad… gal valdančioji dauguma leistų kalbėti, nes aš per triukšmą jau nebegirdžiu, ką pati kalbu?;
Per jūsų triukšmą.;
Ačiū už supratimą.;
Noriu atkreipti dėmesį: „Keleivių vežimas Susisiekimo ministerijos, kitų institucijų, savivaldybių nustatytais maršrutais…“ ir panašiai, viso neskaitysiu.;
Kaip žinote, keleiviniu transportu dažniausiai važiuoja mūsų pensininkai, studentai ir kitos grupės, kurios turi transporto lengvatas.;
Man iš karto kyla klausimas.;
Jeigu suskaičiavote, prašau valdančiosios daugumos informuoti Seimą, kiek papildomų lėšų reikės dotacijoms už tuos pervežimus.;
Ar nebus atvirkštinio varianto, kad reikės daugiau pinigų sumokėti savivaldybės įmonėms per dotacijas negu PVM mokesčio sumažinimas?;
Dar noriu atkreipti valdančiosios daugumos dėmesį dėl PVM sumažinimo knygoms.;
Kai ypač mano gerbiama kolegė D. Teišerskytė teikė Seimui, Seimas pritarė, konservatoriai aktyviai balsavo, Sąjūdis ir kiti, kad 2008 m. būtų paskelbti Skaitymo metais.;
Jie jau baigiasi, į pabaigą eina tie metai, bet simboliška, kad paskutinėmis dienomis tų metų proga mes panaikinsime šią lengvatą, ir tai, ką pavyko pasiekti investavus valstybės pinigus, kad vaikai pradėtų skaityti, kad vaikams tėvai galėtų daugiau nupirkti knygų, tą rezultatą sužlugdysime.;
Norėčiau, kad pasakytumėte Seimui, kiek buvo Skaitymo metams išleista lėšų iš biudžeto, kiek buvo finansuota programų ir ar ta panaikinta lengvata knygoms neduos visiškai kitokio efekto?;
Nekalbėsiu dabar apie šaldytą mėsą ir kitką, čia jau buvo daug kalbėta, kad tikrai nėra jokios ekonominės logikos.;
Tiktai noriu pasakyti, kad Seimo nariai niekaip nesupranta, kai kalbėjome apie žemės ūkio produkciją, jeigu bus įvežama Lenkijos produkcija, tai vietinis ūkininkas jos neaugins ir negamins.;
Čia ne apie eksportą ir importą kalbama…;
Dar noriu pasakyti dėl įsigaliojimo.;
Sveikinu vienintelį žmogų valdančiojoje daugumoje, kuris suprato šio klausimo svarbumą, tai yra A. Zuokas, jis sugebėjo įregistruoti pataisą ir duoti nors mėnesį pereinamąjį laikotarpį.;
Gaila, kad ne visiems.;
Svarbiausia, kad ten, kur reikia susitvarkyti… 
Aš neįsivaizduoju, kaip nuo sausio 1 d. realiai pradės veikti šis įstatymas.;
Kadangi gerai žinote, kad ne tik kasos aparatus reikia perprogramuoti, net tik buhalterines programas, reikia pažymėti visas prekes, nes visos prekės turi būti su PVM, taip pat reikia perkainuoti tas prekes ir įtraukti jas į apskaitą.;
Tai yra milžiniškas darbas, aš neįsivaizduoju, kaip verslo įmonės tai padarys.;
Jau nepaisydami ekonominių dalykų, turėkime šiek tiek sveiko proto ir logikos priimdami įstatymus.;
Kitas dalykas.;
Visų tų šiandien priimtų paketų neparengtas nė vienas įgyvendinamasis teisės aktas.;
Jau nekalbu apie Mokesčių inspekcijos išaiškinimus, nes kiekvienas žodis, kablelis mokesčių įstatyme turi reikšmę.;
Todėl dar kartą labai kviečiu sustoti, padirbėti su šiais įstatymais ir priimti nors vieną įstatymą su šiokia tokia logika.;
Ačiū.;
Dėkoju už linkėjimą.;
Aš supratau, kad anksčiau Seime nė vieno įstatymo su logika nebuvo priimta?;
Ai, šiandien?;
Supratau.;
S. Stoma.;
Ruošiasi Seimo narys J. Jagminas.;
Būsiu labai lakoniškas ir pasakysiu tris keturis sakinius.;
Dabar labiau norėčiau gulėti lovoje, o ne kalbėti.;
Nenorėčiau būti panašus į opozicijos oratorius, kurių balsas taip ir lieka neišgirstas.;
Kreipsiuosi į savo koalicijos partnerius.;
Manau, kad dar yra laiko šiek tiek pagalvoti, ar iš tikrųjų pagal G. Songailos pataisas, kurias jūs turbūt visas žinote, dėl kultūros renginių, knygų, švietimo, spaudos, negalima padaryti tų lengvatų, kurios kainuotų mizerišką sumą, keliasdešimt milijonų?;
Galbūt gerbiamojo A. Zuoko pataisos gerbiamajam ministrui A. Šemetai sukeltų didelį šoką, bet šios kultūrinės pataisos, manau, tikrai nepadarys kokio nors perversmo.;
Siūlyčiau visiems kartu su opozicija palaikyti G. Songailą ir pasielgti protingai.;
Tuo labiau kad šiandien sukanka 150 metų, mes visi gražiai paminėjome, gal ne visi, bet matėme fojė vaikų piešinukus, V. Kudirka prikėlė tautą spausdintu žodžiu.;
Buvo toks žurnalas „Varpas“, ant kurio buvo parašyta „Kelkite, kelkite, kelkite!“;
Nežinau, ar mes jau prisikėlę, nes Tautos prisikėlimo partija, pasirodo, buvo reikalinga.;
Be kultūros mes iki galo neprisikelsime.;
Civilizuotos tautos, didžioji dalis, turbūt 90 % jų, turi lengvatas knygoms, kultūros reikalams.;
Brandžios visuomenės vis tiek daro lengvatas.;
Manau, kad mums tos lengvatos yra būtinos.;
Ačiū visiems.;
Dėkoju S. Stomai.;
Seimo narys J. Jagminas.;
Dėkoju, gerbiamasis Pirmininke.;
Gerbiamieji kolegos, noriu pasakyti, iš tikrųjų reikalas krypsta į gerą pusę.;
Po truputį ir mūsų valdantieji pradeda atsikvošėti, kad ne viską galima pervažiuoti buldozeriu, kaip iki šiol šiandien buvo važiuota.;
Ir vakar.;
Šiandien tai dar ne tiek daug važiuota, šiandien, matyt, rytas prasideda, pradedame veikti geriau.;
Šie metai buvo paskelbti Skaitymo metais, jie baigiasi.;
Vakar mes, Kaimo reikalų komiteto nariai, susitikome su kaimo tema rašančiais žurnalistais, atvykusiais iš rajonų, iš savivaldybių.;
Buvo kalbama apie rajoninę spaudą.;
Jie labai susijaudinę, jie mato labai liūdną ateitį.;
Rajoniniai laikraščiai ir taip vos vos suduria galą su galu, ir štai dabar 19 % PVM mokestis jiems būtų iš tikrųjų pražūtingas.;
Valdančiųjų pasakyta, kad mes kitokiu būdu paremsime, kokią nors dotaciją duosime.;
Ką tai reiškia?;
Reiškia tai: jeigu būsite geri, tai paremsime, jeigu būsite blogi ir rašysite ne taip, kaip nori valdančioji dauguma, tada tokios paramos nebus.;
Tai mūsų laisvam žodžiui bus galas.;
Norėčiau pasakyti ir kitą pusę.;
Palaikau G. Songailos pasakymą, palaikau gerbiamojo A. Zuoko išsakytas mintis, kad ne į viską… ir kultūriniai renginiai, ir viešbučiai, ir keleivinis transportas.;
Aš noriu atkreipti dėmesį, kad mes dar turime ir valgyti, ir mėsą vartoti.;
Štai iki šiol šviežiai šaldytai mėsai, ekologiškiems produktams buvo 5 % pridėtinės vertės mokestis.;
Mes pažiūrėkime, į Lietuvą per šių metų 10 mėnesių įvežta 102 tūkst. tonų mėsos ir mėsos gaminių.;
102 tūkst. tonų!;
Noriu pasakyti, ne pačios geriausios kokybės, o ji vežama todėl, kad, pavyzdžiui, Anglija turi nulinį tarifą mėsai, mūsų kaimyninės šalys taip pat turi labai mažą PVM.;
Jeigu bus lemta, kad valdantieji įves pridėtinės vertės mokestį ekologiškiems produktams, šaldytai, šviežiai mėsai, mūsų vartotojas mokės kur kas daugiau, o mūsų ūkininkas, auginantis gyvulius, paukščius, bus faktiškai paklupdytas.;
Tada bus vežama blokais.;
Dabar važiuoja subproduktų blokai iš Lenkijos, iš kitų šalių, išlaikyti po metus, po pusantrų metų valstybės rezerve.;
Jie dabar dedami į lietuviškas dešras su pavadinimu kokios nors kompanijos, o mes visi tą dešrą valgome.;
Tai mes jos valgysime daug daugiau, aš noriu pasakyti, tų atvežtų atliekų iš mūsų kaimyninių valstybių, o mūsų ūkininkas, kuris gali išauginti gerą, sveiką produktą, bus pasmerktas žlugti.;
Dar kartą noriu akcentuoti, gerbiamieji, neskubėkite.;
Gerai, kad ir Seimo Pirmininkas komentavo, kad šis įstatymas nebus šiandien priimtas, jis bus atidėtas rytojui pamąstyti.;
Aš noriu pasakyti, kad gerai pamąstytume ir nedarytume dar vienos kvailystės, kurių šiandien, sakyčiau, vakar, buvo padaryta gana daug.;
Dėkoju už dėmesį.;
Aš balsuosiu prieš tą įstatymą.;
Dėkoju pranešėjui.;
Sveikinu opoziciją.;
Senovės Romos posakį: duonos ir žaidimų, šiandien verčiame: knygų ir dešros.;
Pagal Statuto atitinkamą straipsnį – Ministras Pirmininkas A. Kubilius.;
Prašom.;
Pagal 108 straipsnio 4 dalį.;
Gerbiamieji kolegos, aš noriu tarti keletą žodžių šiuo klausimu, kuriuo čia taip įsiaudrinome, ir noriu pasakyti keletą dalykų.;
Pirmas dalykas.;
Noriu pasakyti, kad daugelis PVM lengvatų yra įvesta socialdemokratų 2003 m.;
Iki tol daugelis tų sričių labai normaliai gyveno Lietuvoje be mokesčių lengvatų ir be to mūsų mokesčių sistemos sudarkymo, kurio pasekmes jaučiame gana skaudžias.;
Noriu priminti, kad bent jau Tėvynės sąjunga-Lietuvos krikščionys demokratai ir Liberalų sąjūdis savo rinkimų programose labai aiškiai pasakė, kad tvarkant valstybės finansus tas lengvatas reikia nuosekliai naikinti.;
Tą pasirinko ir rinkėjai, pasakę, kad to, ką darė socialdemokratai, užtenka, reikia daryti tai, ką siūlė Tėvynės sąjunga-Lietuvos krikščionys demokratai ir Liberalų sąjūdis.;
Antra.;
Noriu priminti, kad lygiai tokios pat nuostatos yra įrašytos ir į Vyriausybės programą, kurią visai neseniai Seimas patvirtino.;
Trečias dalykas.;
Noriu priminti, kad Europoje yra įvairios patirties.;
Gaila, kad V. Andriukaitis, cituodamas Europos Sąjungos Vadovų Taryboje patvirtintą Europos ekonomikos gaivinimo planą, labai aiškiai nepasakė, kad tai yra tik siūlymas, kad tos šalys, kurios nori, gali taikyti tas lengvatas, bet toms šalims, tokioms kaip Lietuva, yra labai aiškiai pasakyta.;
Gaila, kad V. Andriukaitis, kaip sakau, to necituoja.;
Pasakytas labai paprastas dalykas: toms šalims, kurios nėra euro zonos narės, neturi įsivedusios eurovaliutos, ir kurios turi didelių disbalansų savo vidinėse ir išorinėse sąskaitose, kitaip sakant, turi didelius fiskalinius deficitus ir einamosios sąskaitos deficitus, didelį skirtumą tarp pajamų, gaunamų iš importo ir eksporto, esminis darbas artimiausiu metu yra mažinti šituos disbalansus, kitaip sakant, naikinti deficitus.;
Turime labai tiksliai sakyti, ką mums siūlo Europos Sąjunga, kuo mes turime užsiimti.;
Mums svarbiausias dalykas – sutvarkyti mūsų finansų ir mokesčių sistemą.;
Daugelis cituojančių Europos šalių patirtį užmirštate keletą dalykų.;
Visų pirma tai, kad Europos Sąjungoje perskirstymas per mokesčius, t. y. kokia BVP dalis grįžta per mokesčius į valstybės biudžetą, yra 46 %.;
Lietuvoje tai yra tik 34 %.;
Tos šalys, kurios turi didelį perskirstymą, gali sau leisti ir įvairias lengvatas.;
Tokios šalys kaip mes to sau negalime leisti.;
Noriu pasakyti, kad visai neseniai čia jau ne vieną kartą minėta Slovakija, įvykdžiusi mokesčių reformą, suvienodinusi visus mokesčius iki 19 %, taip pat panaikino visas be išimties lengvatas.;
Visai neseniai tuo pačiu keliu ėjo ir kita šalis – Bulgarija, kurią Laisvosios rinkos institutas rodo kaip pavyzdį, kaip reikia daryti mokesčių reformą.;
Ji mažino gana daug mokesčių, bet taip pat panaikino ir visas lengvatas.;
Dar daugiau noriu priminti socialdemokratams, kad tokioje socialiai tvarkingoje valstybėje, kurios žmonės, kaip rodo daugelis tyrimų pasaulyje, yra laimingiausi žmonės, gerbiamasis Artūrai, prisimenant jūsų vertinimus, tai yra Danijoje, nėra PVM lengvatų, ir PVM tarifas yra 25 %.;
Taigi, kai lyginame save su kitomis šalimis, turime atsiminti, kaip kai kuriose kitose šalyse atrodo PVM reikalai.;
Dar vienas dalykas, ką noriu pasakyti.;
Kai čia minime kaimynus latvius, tai įsiskaitykime, ką jie yra pasakę.;
Taip, jie kai kuriose srityse paliko PVM tarifą šiek tiek mažesnį – 9 %, bet paliko jį tik metams; po metų visi tarifai bus 20–21 %.
Iš tiesų PVM lengvatos, mes turime suprasti, yra parama vienam ar kitam produktui, ar tai būtų vaistai, ar koks nors kitas produktas, bet iš tos paramos gauna naudą ir vartotojai, gaunantys mažas pajamas, ir vartotojai, gaunantys dideles pajamas.;
Ir todėl parama yra visiškai neracionali ir naudojanti valstybės išteklius visiškai netaikliai ir neefektyviai.;
Mes matome problemas, su kuriomis susidurs pačios jautriausios sritys, sakykime, regioninė žiniasklaida, kultūrinė žiniasklaida, šiuolaikiniai kultūros renginiai, todėl susitikimuose su šiomis grupėmis mes aiškiai sutarėme, tai yra numatyta ir kitų metų biudžeto projekte, kad šitoms grupėms bus taikoma speciali subsidinė parama, pavyzdžiui, regioninei žiniasklaidai yra numatyta Spaudos rėmimo fonde daugiau negu 3 mln. Lt., kad būtų padengti jų patiriami nuostoliai, nes kitu atveju PVM lengvatos palikimas gali labai lengvai nuvesti į pagundą ir gali sugriauti visą sistemą, nes atsiras labai daug bandančių naudotis šia lengvata.;
Taigi siūlau eiti nuosekliu keliu, įgyvendinti Vyriausybės programą, kartu pasirūpinsime kitų metų biudžete ir tomis sritimis, kurios yra ypač jautrios, bet užbaikime mūsų mokesčių sistemos darkymo į visus šonus tradiciją, kuri labai stipriai pakenkė paskutiniu laikotarpiu, per paskutiniuosius kelerius metus, mūsų finansų sistemos stabilumui.;
Dėkoju Ministrui Pirmininkui.;
Pagal Statuto to paties straipsnio tą patį punktą kalbėti diskusijoje be eilės gali ir Seimo opozicijos lyderis.;
Kviečiu į tribūną G. Kirkilą, bet kitą kartą konkretaus straipsnio nenurodysiu.;
Ačiū, gerbiamasis Pirmininke.;
Gerbiamieji kolegos Seimo nariai, gerbiamasis Ministre Pirmininke, jūs pasakėte pradžioje, švelniai tariant, nevisiškai teisingų tezių.;
Pirmiausia jūs rinkimuose apie tai nekalbėjote, nes aš manau, kad jeigu jūs kalbėtumėte atvirai, tai šitoje pusėje sėdėtų per pusę mažiau Seimo narių.;
Čia yra pirmas klausimas.;
Antras dalykas, netiesa yra tai, kad Europos Komisija duoda tokias rekomendacijas.;
Jeigu kalbėtume apie Europos Komisijos rekomendacijas, tai pagrindinė Europos Komisijos rekomendacija buvo, kiek aš prisimenu, rugsėjo mėnesį ponas J. Almunia čia kaip tik dalyvavo, kaip tik nemažinti pajamų mokesčio.;
Tai čia vienas dalykas.;
Aš sutinku su jumis, kad pas mus perskirstymas yra per mažas.;
Kitas dalykas, kad mes tikrai negalime lyginti šiandien savo mokesčių sistemos su Danija arba Švedija, ten yra visai kita sistema.;
Todėl šiandien, kai jūs keliate bendrą mokesčių krūvį, dar padidinti… 
Juk ne tik šita PVM lengvata veiks rašytinę žiniasklaidą, kas yra tikrasis ir pats stipriausias mūsų kultūros, istorijos paveldas, šaltinis, kuris išliks ilgam.;
Jūs apskritai pabloginate visų žmonių situaciją, taip pat jau šiandien (dar nepriimti sprendimai pagal, kaip jūs sakote, Vyriausybės programą, kuriai pritarė Seimas, priminsiu, kad ne visas Seimas, opozicinės frakcijos tam nepritarė) žala padaryta didelė.;
Vien jūsų kalbos, nuolatinės kalbos ir nuolatinis vieno žodžio kartojimas turi didelę įtaką mūsų verslui.;
Šiandien, gerbiamasis Ministre Pirmininke, jūs kažkodėl neatėjote susitikti su Pramonininkų konfederacija, su lyderiais tų žmonių, kurie šiandien gamina didžiausią nacionalinio produkto dalį.;
Tai ateikite ir paklausykite žmonių, kurie realiai dirba, ne tik kaip mes čia kalbame, bet realiai dirba, ir paklauskite.;
Kodėl jūs nesusitikote su šitais žmonėmis?;
Kodėl nesusitinkate su atstovais tų sričių, kurioms mes šiandien uždedame didžiausius mokesčius?;
Gerbiamieji kolegos, aš tikrai labai džiaugiuosi, kad ir valdančiojoje koalicijoje atsiranda sveiko proto ir sveikų balsų.;
Kviečiu nepalaikyti šitų siūlomų pataisų, kurios tikrai turės didelę žalą.;
Šiandien aš nepolitikuoju, šiandien mes visi atsakingi už mūsų kultūrą, už mūsų raštiją ir turime pasielgti principingai.;
Ypač kreipiuosi į tuos Seimo narius, kurie pirmą kartą čia yra. Kartais šiame Seime reikia apsispręsti nepaisant partinių priklausomybių.;
Ačiū.;
Kviečiu tai padaryti.;
Dėkoju pranešėjams.;
Pereiname prie projekto pataisų svarstymo pagal tai, kaip jos yra pateiktos.;
Pirmiausia yra Seimo nario A. Zuoko pataisa.;
Ar norėtumėte pridėti prie to, kas jau buvo pasakyta?;
Jeigu taip, tai kviečiu į tribūną.;
Prašau.;
Kolegos, buvo išsakyta daug argumentų ir visa kita.;
Aš kviečiu vis dėlto palaikyti pateiktą pataisą.;
Paminėtas premjero Bulgarijos pavyzdys.;
Kaip žinome, Bulgarija yra viena iš labiausiai korumpuotų valstybių Europoje, tai yra pirma valstybė Europos Sąjungoje, iš kurios atimta teisė, ne tik teisė, bet ir Europos Sąjungos pinigai, vien todėl, kad žiniasklaida priklauso korumpuotiems politikams ir oligarchams.;
Tai tikrai nėra geras pavyzdys.;
Todėl siūlau palaikyti ir kultūrą, ir spaudą, ir knygų leidybą.;
Ir kiti pasiūlyti PVM 9 % tarifai, manau, šiandien yra reikalingi.;
Dėkoju.;
Tribūnoje – komiteto pirmininkas K. Glaveckas.;
Prašau, komiteto nuomonė.;
Komitetas nepritarė teiktoms A. Zuoko pataisoms.;
Ir be tų išsakytų motyvų, kuriuos minėjo Ministras Pirmininkas, aš dar noriu paliesti vieną spektrą.;
Kolegos, kaip žinote, pagrindinis klausimas yra pinigai ir valstybės skolinimasis.;
Valstybės skolinimasis yra sietinas su ekonomine padėtimi, jos vertinimu ir priemonėmis, kurių imasi Vyriausybė jai spręsti.;
Štai pristačius Europos Sąjungoje ir visur suderinus su J. Almunia ir visais mūsų antikrizinį planą, pateikus mūsų mokesčių fiskalinę politiką, kitaip sakant, korektyvas, mes iš tikrųjų visiems, taip pat ir Europos Komisijai, ir reitingų agentūroms pasakėme, kad tokį planą priimsime.;
Jeigu mes nepriimame pridėtinės vertės mokesčio, tai klausimas ne 40 mln., bet tai, kad (…) vertinimo agentūra, kur yra pagrindinė valstybių skolinimosi reitingų agentūra, po kelių dienų sumažins mūsų skolinimosi reitingus.;
Ką tai reiškia?;
Tai reiškia praktiškai, kad mes, valstybė, negalėsime pasiskolinti pigesniais procentais pinigų pasaulinėse rinkose, nes mūsų valstybės reitingas yra žemas.;
Ką tai reiškia toliau?;
Mes negalėsime papildomai finansuoti biudžeto deficito, vadinasi, negalėsime finansuoti arba užtikrinti algų mokėjimo ir daug kitų problemų.;
Aš siūlau žinant tai, kad šiame įstatyme numatyti pereinamieji laikotarpiai, palikta šildymo lengvata ir pereinamieji laikotarpiai, pritarti šitam įstatymo projektui.;
Tais motyvais remdamasis komitetas ir nepritarė šiai išvadai.;
Dėkoju.;
Už ir prieš.;
Pirmasis sąraše už – K. Daukšys.;
Priminsiu, kalbama už pataisos įtraukimą, prieš – prieš pataisos įtraukimą.;
Prašau.;
K. Daukšys.;
Ačiū, gerbiamasis Pirmininke.;
Už.;
Jūs kalbate už, kiek suprantu, už pataisą, kurią pateikė A. Zuokas.;
Prašau.;
Iš tikrųjų ta pataisa, kurią pateikė A. Zuokas, yra nepilna, kokios mes norėtume, nes ir mėsos lengvatos, ir žuvies lengvatos yra tie dalykai, kurie žmonėms labai svarbūs.;
Bet kuriuo atveju, aš manau, nevažinėja, kaip čia kažkas iš dešinės sakė, turtingi žmonės vietiniu transportu, troleibusais ir autobusais.;
Ir nemanau, kad PVM padidinimas studentams, turtingiems, kaip sakote, arba turtingiems pensininkams, valstybę kažkaip praturtins.;
Tai susiję ir su knygomis.;
Ar mes per daug Lietuvoje skaitantys žmonės pasidarėme?;
Ar galėtų kas nors pasakyti, kiek iš viso mūsų jaunimas skaito, kai knygoms 5 % PVM?;
Kaip atrodys, kai turėsime 15 % brangiau.;
Ar čia ta tautos kultūra, už kurią mes taip pergyvename iš tikrųjų?;
Sakykite, prašom, kam turėjo šauti į galvą tokia keista mintis, kad valstybėje, kuri nesurenka pinigų ir turi fiskalinį deficitą, apmokestinti ir pabloginti sąlygas eksportui, tai yra viešbučiams?;
Bet kuris nors šiek tiek patyręs žmogus supranta, kad viešbutis yra eksportas.;
Ir tik mūsų namuose auginti ekonomistai kažkodėl nesupranta šito.;
Užuot pritraukę daugiau pinigų, jie būtinai turi apmokestinti tą eksportą.;
Kaip tada mes darome?;
Ar dėl to, kad viešbutis yra Lietuvoje, tai čia jau ne eksportas?;
Dėkoju, laikas.;
Prieš A. Zuoko siūlomas pataisas –S. Pečeliūnas.;
Žodis jums.;
Ačiū, mielieji kolegos.;
Yra vienas paprastas dalykas, jeigu mes teisingai žiūrime į tai, kas siūloma komiteto ir ką siūlo ponas A. Zuokas.;
Komitetas siūlo mažinti visokias lengvatas visiems ir paskui kitais būdais padėti tiems, kuriems tikrai reikia padėti.;
Grubiai formuluoju.;
Ponas A. Zuokas siūlo iš viso to paketo išimti vieną sritį ir padaryti tokią privilegijuotą visų kitų atžvilgiu.;
Tikrai lobistinis pasiūlymas, vien dėl tų priežasčių šitaip negalime daryti.;
Antras dalykas – dėl laikraščių.;
Nereikia čia patiems savęs apgaudinėti apie labai skriaudžiamą ir labai kultūringą, ir labai profesionalią regioninę spaudą.;
Tie regioniniai laikraščiai, jeigu jūs pažiūrėsite, kas juose yra, užuojautos, padėkos už visokias šventes, savivaldybės užsakomoji medžiaga ir nupirkti straipsniai.;
Sudėkite 10 laikraščių į vieną ir išleiskite žmonišką, tikrai pirks ir skaitys, ir bus ką skaityti.;
Ačiū.;
Gerai.;
Dėmesio!;
Mielieji kolegos, teikiu balsavimui jūsų sprendimą dėl A. Zuoko siūlomos pataisos.;
Kas už, balsuoja už pataisos įtraukimą, kas prieš arba susilaiko, balsuoja prieš.;
Priminsiu, reikia paprastos daugumos balsų už, kad pataisa būtų įtraukta.;
Balsavo 103 Seimo nariai.;
Už – 47, prieš – 27, susilaikė 29.;
Pataisų įtraukimui nepritarta.;
Šeštasis Seimo nario Ž. Šilgalio pataisų puslapis.;
Pasiūlymai.;
Minutėlę!;
Aš paskelbsiu, susiraskite, kolegos.;
Antri pasiūlymai.;
Prašom.;
Ačiū, gerbiamasis Pirmininke.;
A. Zuoko nėra, aš noriu jį apginti.;
Gerbiamasis Pečeliūnai, reikia turėti sąžinės, kalbant apie lobistinę veiklą.;
Aš jums pacituosiu…;
Ačiū.;
Ne pirmą kartą.;
Dabar yra svarstymo stadija, ir manau, kad priimdami galėsime replikuoti tiek, kiek reikia, o dabar tai yra laiko gaišimas.;
Pagal pateiktus variantus antrasis klausimas, tuo labiau kad asmeniškai priekaištaujama kitam Seimo nariui.;
Atsiprašau, būkime biedni, bet teisingi.;
K. Glaveckas – dėl pataisos, kurią pateikė Ž. Šilgalis.;
Prašom.;
Gerbiamieji kolegos, pono Ž. Šilgalio pataisos esmė yra PVM mokesčio cigaretėms įvedimo nuo kovo 1 d. datos korekcija, nes gamintojai jau yra atspausdinę banderoles.;
Tiesiog yra laiko tarpas, per kurį reikia pakeisti.;
Komiteto sprendimas yra pritarti šiai pataisai.;
Dėkoju.;
Yra užsirašiusių kalbėti už ir prieš.;
Pradėsime nuo tų, kurie užsirašė kalbėti už.;
J. Olekas.;
Prašom.;
Ačiū, gerbiamasis Pirmininke.;
Gerbiamieji kolegos, aš manau, kad šis pavyzdys rodo, kad mes turėtume atidžiau žiūrėti priimdami ir kitus savo sprendimus.;
Gerbiamojo Ž. Šilgalio teikiama pataisa yra susijusi su praktiniais dalykais – ar galima per tokį laiką pasiruošti, ar ne?;
Pasirodo, kad ne, ir tai ne taip paprasta.;
Deja, ir kitus sprendimus, taip pat ir dėl PVM, darome staiga.;
Tikrai, ne visos įmonės galės tai padaryti ir pasiruošti laiku.;
Manau, kad suteikti tam tikrą pereinamąjį laikotarpį yra logiškas sprendimas.;
Manau, kad akcizų didinimas cigaretėms yra teisingas, bet pereinamojo laikotarpio reikia.;
Kviečiu pritarti šiai pataisai.;
Dėkoju.;
Sąraše prieš buvo užsirašęs V. Andriukaitis, bet, kaip suprantu, atsisakė.;
Dėkoju.;
Kadangi prieš nėra, ar galime pritarti bendru sutarimu?;
Galime.;
Ačiū.;
Septintasis puslapis.;
Prašau.;
Seimo narių A. Butkevičiaus, Z. Balčyčio ir M. Basčio pasiūlymai.;
Reikia pateikti.;
Prašom.;
Dėkoju, Seimo Pirmininke.;
Jeigu galima, aš labai trumpai.;
Mes siūlome lengvatinį 5 % tarifą keleivių vežimui, knygoms, vaistams, taip pat siūlome, kad standartinis PVM tarifas būtų ne 19 %, o 18 %.;
Kitos pataisos yra redakcinio pobūdžio.;
Minutėlę, pirmininke.;
Ar būtų galima bendru siūlančiųjų pritarimu sujungti juos į vieną?;
Čia daugelis kartojasi.;
Galima, sujunkite.;
Iš karto dėl visų.;
Gerai.;
Komiteto nuomonė.;
Prašom.;
Labai ačiū už supratimą.;
Iš tikrųjų jos visos yra kaip visuma, nes esminis mūsų teikto projekto klausimas yra 18 % PVM tarifo palikimas.;
Tai keičia visą esmę.;
Komitetas svarstė šį pasiūlymą ir jam nepritarė.;
Turiu omeny – visiems siūlymams dėl įstatymo.;
Dėkoju komiteto pirmininkui.;
Kalbėti už užsirašė J. Olekas.;
Prašom.;
Ačiū, gerbiamasis Pirmininke.;
Gerbiamieji kolegos, mes šį vakarą, jau šįryt, ne kartą girdėjome apie teikiamų pasiūlymų kompleksiškumą, kad negalima paimti vieno pasiūlymo ir pateikti, nes tada lyg ir sugriūna sistema.;
Šiuo atveju mano kolegos yra pateikę labai sisteminį požiūrį išsaugoti ir bendrąjį tarifą, kuris buvo, kuris nesukeltų jokių problemų mūsų verslo žmonėms, kuris nepadidintų finansinės naštos vartotojams, bet galbūt atvirkščiai – padidintų vartojimo apimtis ir taip paskatintų vidaus vartojimą ir gamybą.;
Taip pat kolegos siūlo, kitaip negu dabar teikiamo įstatymo autoriai, palikti PVM lengvatą ir toms sritims, kurios yra jautrios.;
Tokių pasiūlymų šįvakar mes girdėjome iš įvairių autorių.;
Jos buvo teikiamos, buvo palaikomos – vienos audringiau, kitos ne taip audringai.;
Mes, priimdami šį sprendimą, turime unikalią galimybę spręsti ir kompleksinį klausimą, ir atspindėti tuos lūkesčius, kuriuos turi Lietuvos žmonės, kad jiems būtų galima daugiau vartoti galimomis sunkesnėmis ekonominėmis sąlygomis, nes ta panika, kurią skleidžia Ministras Pirmininkas, kad žmonės susidurs su ekonominiais sunkumais, mus verčia daryti tam tikras nuolaidas, ypač pridėtinės vertės mokesčio srityje, kad Lietuvos gyventojai, gaunantys mažesnes pajamas, galėtų lengviau patenkinti savo būtiniausius poreikius, kurie čia paminėti.;
Vaistai, kultūra, švietimas, literatūra irgi reikalingi tokiu momentu.;
Kviečiu kolegas pritarti šioms pataisoms.;
Ačiū.;
Laikas baigėsi.;
Vienas – už, prieš nėra.;
Gerbiamieji kolegos, kviečiu balsuoti.;
Kas už tai, kad nuo 7 iki 13 puslapio kompleksiškai pateikti pasiūlymai būtų įtraukti, balsuoja už, kas prieš, balsuoja prieš.;
(Balsai salėje) Prašau?;
Balsavo 105 Seimo nariai.;
Už – 38, prieš – 57, susilaikė 10.;
Grupės Seimo narių siūlomoms pataisoms nepritarta, jos neįtraukiamos.;
Pereiname prie 13 puslapyje esančių įstatymo projekto pataisų, kurias siūlo Seimo narys G. Songaila.;
Prašom.;
Žodis jam.;
Gerbiamieji Seimo nariai, noriu atkreipti dėmesį, kuo mano pasiūlymas skiriasi nuo Seimo nario A. Zuoko pasiūlymo.;
Aš nesiūlau palikti lengvatos didžiajai žiniasklaidai – 9 % siūlomi tik regioninei žiniasklaidai, nėra siūloma vaistams, nes yra sutarimas, kad bus atidėta ir bus kiti kompensavimo mechanizmai, nėra transportui, viešbučiams.;
Yra tik kultūros ir švietimo sritys.;
Dėl regioninės žiniasklaidos.;
Yra tik regioninė žiniasklaida.;
Aš noriu paprieštarauti tom mintim, kai sakoma, kad per Spaudos radijo ir televizijos rėmimo fondą tarsi galima ją paremti, bet ten tikslai yra kiti.;
Bus sunku surasti kriterijus, kaip, kiek ir kada tą regioninę žiniasklaidą per fondą paremti.;
Dėl pono K. Glavecko argumento noriu pasakyti, kad mano pasiūlymai Lietuvos skolinimosi reitingo tikrai nesumažins.;
Taip, komitetas svarstė šį siūlymą ir nepritarė jam.;
Motyvai buvo argumentuojami tuo, kad yra numatoma regioninės spaudos subsidijavimas ir rėmimas.;
Kriterijai, pagal kuriuos bus tas atliekama, manau, visuomeninių organizacijų tarybos bus nustatyti, patikslinti ir pakoreguoti.;
Mes manome, kad regioninė žiniasklaida turės galimybę kompensuoti didelę dalį netekčių.;
Tais motyvais remdamasis, Biudžeto ir finansų komitetas nepritarė pateiktai pataisai.;
Dėkoju komiteto pirmininkui.;
Motyvai už ir prieš.;
Žodis J. Olekui, po to A. Kubilius.;
Vienas techninis klausimas.;
Mielieji kolegos, kas turite ne nuolatines, o laikinąsias korteles, prašom pasikeisti, nes jos po dvyliktos nustoja galioti.(Balsai salėje);
Prašom.;
J. Olekas.;
Ačiū, gerbiamasis Pirmininke.;
Gerbiamieji kolegos, G. Songailos teikiama pataisa yra kur kas prastesnė, nei ta, kurią teikė kolegos A. Butkevičius ir kiti.;
Lyginant su tuo, ką mes galime pasirinkti, ar smogti su priekalu per visą regioninę žiniasklaidą, ar nors šiek tiek apsaugoti, šiuo atveju reikia pasirinkti G. Songailos teikiamą pasiūlymą.;
Kol dar kursite komisijas, kol dar svarstysite, kol diskutuosite, tai jau nebebus ką rajonų, regionų žiniasklaidoje remti.;
Todėl, kolegos, įsiklausykite į teikiamą pataisą, kuri tą patį garantuoja, ką jūs siūlote, tik ne sivelkant per galvą kelnių, o tiesiogiai paliekant pinigus, kuriuos užsidirba regioninė žiniasklaida, nesvarbu, kad tai būtų net ir užuojautos.;
Rajonuose užuojautas irgi reikia spausdinti, žmogui įvykus nelaimei.;
Todėl nuoširdžiai kviečiu paremti teikiamą pataisą.;
Dėl komiteto pirmininko argumentų dėl mūsų reitingų sumažinimo, tai noriu priminti, kad tie bankai, kuriuos „žulikai“ daugiausia išgrobstė ir kurie pradėjo griūti anapus Atlanto, buvo gana gerai vertinami reitingų balais.;
(K.Glaveckas: „Apie valstybės reitingą…“) Pažiūrėkite ir valstybės, ir atskiro banko, nes valstybė susideda ir iš atskirų žmonių, ir bankų.;
Kviečiu palaikyti G. Songailos teikiamą pataisą.;
Ačiū.;
Prieš – A. Kubilius.;
Prašom.;
Aš visų pirma noriu opozicijos lyderiui priminti ir pacituoti mūsų partijos programą, kurios jis, matyt, nėra atidžiai skaitęs.;
Noriu štai ką pasakyti, kad mūsų partijos programos 100 puslapyje yra parašyta: „Norint išspręsti esmines viešųjų finansų problemas, reikalinga kompleksinė mokesčių reforma.“;
Trys punktai, 2 punktas vadinasi „Solidarus mokesčių mokėjimas“, atsisakant skaitlingų mokesčių lengvatų, nes jos iškraipo santykines prekių kainas ir taip mažina ekonomikos efektyvumą, bet nepadeda spręsti socialinių problemų, nes prekių kainos dėl lengvatinio mokesčio tarifo arba nesumažėja, arba šių prekių nevartoja neturtingiausi visuomenės nariai.;
Taigi labai aiški programinė nuostata, už kurią balsavo rinkėjai, gerbiamasis opozicijos lyderi.;
Antras dalykas dėl šios pataisos.;
Jau sakiau, kad regioninės žiniasklaidos problemą, aukštai vertindami regioninę žiniasklaidą ir jos nuveikiamus darbus, ir tas problemas, su kuriomis susidurs, mes sprendžiame per Spaudos rėmimo fondą, jam numatydami specialią programą ir jos finansavimą.;
Dėl kultūros reginių.;
Vakar susitikau su šiuolaikinės kultūros renginių organizatoriais ir labai aiškiai sutarėme, kaip galima jiems padėti per Kultūros rėmimo fondą.;
Noriu pasakyti, kad po kultūros renginiais, deja, Lietuvoje slypi renginiai Operos ir baleto teatre ir Dramos teatre, bet taip pat ir Siemens arenoje.;
Siemens arenoje renginiai kartais gauna ir gerų pelnų, nes kai kurie artistai, ten dažnai pasirodantys, perka namus Margaritos saloje.;
Taigi paprastas klausimas, ką mes rengiamės remti?;
(Juokas, šurmulys salėje) Aš siūlau labai paprastą dalyką – remti tokius kultūrinius renginius per Kultūros rėmimo fondą, numatant ten specialią programą, kaip tokiems renginiams padėti kompensuoti PVM lengvatų panaikinimo trumpalaikius efektus.;
Dėkoju Seimo nariui A. Kubiliui.;
Kitą kartą prašau atsakingiau rinktis pavyzdžius.;
(Juokas, šurmulys salėje) Netrukus skelbsime balsavimą, kas už ir prieš pataisas.;
Prašom.;
Ačiū, gerbiamasis Pirmininke.;
Labai gerai, kad A. Kubilius perskaitė tą savo programos nuostatą.;
Aš pamenu iš literatūros, kai mūsų valstiečiai Viduramžiais klausydavo lotyniškų pamaldų ir mišių nieko nesuprasdami, bet labai žavėdavosi kunigėliais.;
Kaip jūs suformulavote, gerbiamasis kolega, ir dar demagogiškai, ir veidmainiškai tai pavadinote ir solidarumu, aišku, už tai galima ir balsuoti.;
Sveikinu, formuluotė gera, bet teisybė nepasakyta.;
Tai pirmoji dalis.;
Kita dalis yra ta, kad, gerbiamieji kolegos, jūs neatsakote į klausimą apie tą fondą, kuris neva rems.;
Ar jame yra pakankamai pinigų… (Balsai salėje) Minutėlę.;
Kiek jų yra numatyta, kas juos skirstys?..;
Kas juos skirstys, ar Konservatorių-Krikščionių demokratų partijos politbiuras, ar taryba, ar dar kas nors.;
Todėl manau, gerbiamasis kolega, jūs puikiai žinote…;
Ačiū.;
Dovanokit, esu priverstas nutraukti, nes šiuo metu kalbate kaip Seimo narys, bet kalbėjote ne dėl vedimo tvarkos, o pradėjote diskusiją.;
Teikiu balsuoti klausimą.;
Kas už tai, kad būtų įtrauktos pataisos, kurias siūlo Seimo narys G. Songaila, balsuoja už, kas prieš, balsuoja prieš arba susilaiko.;
Prašom balsuoti.;
Balsavo 103 Seimo nariai: už – 59, prieš – 16, susilaikė 28.;
Pataisų įtraukimui pritarta.;
(Balsai salėje);
Prašom.;
Gerbiamasis Pirmininke, aš kalbėjau ne dėl vedimo tvarkos, o dėl to, kad buvo paminėta mano pavardė.;
Leiskite man pabaigti mintį, nebijokite minčių.;
Vis tiek esu priverstas nutraukti, jeigu kalbėsime, kai minimos vieni kitų pavardės, mes niekad nepriimsime įstatymo.;
Ketvirtas 15 puslapyje esantis pataisų variantas.;
Pateikė Seimo nariai M. Bastys ir J. Jagminas.;
Prašom.;
Kuris iš autorių teikia pataisų esmę ir pasiūlymus?;
M. Bastys.;
Prašom.;
Dėkoju, gerbiamasis Pirmininke.;
Iš esmės yra siūloma palikti tokią lengvatą, kokia ir buvo, 5 % PVM tarifą – žemės ūkio bendrovių ir kooperatinių bendrovių, kooperatyvų, žemės ūkio subjektų paslaugos žemės ūkiui, taikomos savo nariams, pagal šio įstatymo pirmame priede patvirtintą žemės ūkio paslaugų sąrašą.;
Norėčiau paprašyti kolegų Seimo narių, aš matau, kad dėl kai kurių pridėtinės vertės mokesčio lengvatų ir Liberalų centristų sąjunga rodė iniciatyvą ir supranta, kaip to reikia.;
Šiuo atveju konkurencijos jokios nėra, niekur nebus pažeista konkurencija.;
Tiesiog viduje kooperatyvų nariai, žemės ūkio bendrovių nariai teikia sau paslaugas.;
Šiuo atveju tikrai yra neteisingas taikymas padidinto pridėtinės vertės mokesčio.;
Kviečiu visus palaikyti šią pataisą.;
Dėkoju.;
Žodis komiteto pirmininkui.;
Prašau.;
Gerbiamieji kolegos, Biudžeto ir finansų komitetas svarstė Seimo narių M. Basčio ir J. Jagmino pataisą dėl lengvatinio 5 % tarifo ir jai nepritarė.;
Dėkoju.;
(Balsai salėje) Ačiū komiteto pirmininkui K. Glaveckui.;
Taip, užsirašė kalbėti už J. Olekas.;
Prašau.;
Ačiū, Seimo Pirmininke.;
Gerbiamieji kolegos, noriu pirmiausia padėkoti kai kuriems konservatoriams, parėmusiems mano siūlymą, mano agitaciją, paramą G. Songailai dėl pridėtinės vertės mokesčio lengvatų regioninei spaudai.;
Čia mes turime labai analogišką siūlymą.;
Ypač tie kolegos, kurie esate rinkti rajonuose, kuriems tenka daugiau bendrauti su žemdirbiais, ūkininkais, tikriausiai dažnai susiduriate su tuo, kad paslaugos, kurias jie teikia vieni kitiems, ypač bendrovėse, kooperatyvuose, būtų nelogiška, jeigu šios paslaugos būtų apmokestintos smarkiai padidintu tarifu, palyginti su tuo, kuris buvo iki šiol.;
Manau, mes tikrai neturime būti dogmatikai, įsikibę į skaičių magiją.;
Turime atsižvelgti į kasdienius žmonių rūpesčius ir lūkesčius, kuriuos jie sieja su mūsų priimamais sprendimais.;
Mano kolegų pateiktas siūlymas kaimo bendrovių, kooperatyvų paslaugoms, teikiamoms savo nariams ir kitiems, palikti apmokestinimą lengvatiniu pridėtinės vertės mokesčio tarifu, kuris buvo taikomas iki šiol, manau, yra labai logiškas, todėl visus kviečiu pritarti taip, kaip pritarėme ir siūlymams taikyti lengvatinį pridėtinės vertės mokesčio tarifą regioninei spaudai.;
Manau, tokį sprendimą priimdami iš tikrųjų atsižvelgsime į kaimo žmonių lūkesčius.;
Ačiū iš anksto.;
Ačiū.;
Prieš nėra.;
Taigi skelbiu balsavimą.;
Kas už tai, kad būtų pritarta Seimo narių M. Basčio ir J. Jagmino siūlomų pataisų įtraukimui į įstatymo projektą, balsuoja už.;
Kas ne, – prieš.;
Balsavo 102, už – 33, prieš – 62, susilaikė 7. Pataisų, kurias siūlė Seimo nariai M. Bastys ir J. Jagminas, įtraukimui nepritarta.;
Pereiname prie tolesnės stadijos.;
Kas už tai, kad būtų pritarta po svarstymo įstatymo projektui Nr.;
XIP-152(2) su jūsų ką tik priimta siūloma pataisa?;
Kalba vienas už, vienas prieš.;
Už – Seimo narė B. Vėsaitė.;
Prašau.;
Gerbiamieji kolegos, aš aiškiai vyliausi, kad bus pritarta kolegos A. Zuoko nuostatoms, bet džiaugiuosi bent dėl to, kad pritarta G. Songailos nuostatoms.;
Aišku, šiuo etapu siūlau pasisakyti už, bet aš dar manau, kad mes padarysim pataisų iki priėmimo.;
Dėkoju.;
Prieš - K. Daukšys.;
Ačiū, gerbiamasis Pirmininke.;
Iš tikrųjų džiaugiuosi, kad bent vieną pataisą priėmėm ir kad bent jau spauda ir menininkai galės lengviau atsikvėpti po šios nakties.;
Bet manau, kad iš esmės visi įstatymo pakeitimai yra netinkami, nes 500 mln. žada išlošti Vyriausybė iš to, kad padidins PVM mokestį 1 %.;
Iš tų 500 mln. verslui našta, suskaičiavau, patį pirmą mėnesį bus apie 30 mln. Visa kita dar šakėmis ant vandens paišyta.;
Aš suprasčiau, jeigu Vyriausybė prašytų padidinti PVM tarifą 5 arba 4 %, tada būtų apie ką mąstyti.;
Dabar nėra apie ką mąstyti.;
Dar blogiau, kad mes iš tikrųjų panaikindami lengvatas nuskriaudžiame žmones, kuriems labiausiai reikia socialinės apsaugos.;
Tikrai manau, kad iš šios salės triukšmaujančių Seimo narių, ko gero, gal vienas troleibusu važiuoja iš ryto į darbą arba iš darbo.;
Manau, tikrai ne tie, kurie uždirba daugiau kaip 5 tūkst. Lt, važinėja visuomeniniu transportu.;
Manau, iš tikrųjų turtingas žmogus nesuvalgo daugiau mėsos negu „biednas“.;
Bet turtingas išleis mėsai 1 % arba 2 % savo atlyginimo, o žmogus, kuris gauna mažas pajamas, išleis gal ir 30 %. Štai ir visa esmė mūsų šių pasiūlytų pakeitimų.;
Tuo labiau kalbant apie knygas, tas jau ne kartą buvo sakyta, ir kalbant apie meną ir kultūrą.;
Taigi džiaugčiausi, jeigu šis įstatymas vis dėlto nebūtų priimtas.;
Ačiū už dėmesį.;
Ačiū.;
Mielieji kolegos, už, prieš po vieną kalbėjo.;
Skelbiu balsavimą.;
Kas už tai, kad įstatymo projektui Nr. XIP-152(2) su ką tik patvirtintomis pataisomis būtų pritarta po pateikimo, atsiprašau, po svarstymo, prašau registruotis ir balsuoti.;
Balsavo 100, už – 69, prieš – 18, susilaikė 13.;
Įstatymo projektui po svarstymo pritarta.;
Dėkoju.;
Labas vakaras, mielieji kolegos.
Tęsiame darbotvarkę.
klausimas – Pridėtinės vertės mokesčio įstatymo 2, 19, 51, 56, 58, 91, 1251 straipsnių pakeitimo ir 1251 straipsnio pripažinimo netekusiu galios įstatymo projektas Nr. XIP-152(3).
Pranešėjas – K. Glaveckas.
Prašom.
Žodis jums.
Gerbiamasis Pirmininke, gerbiamieji kolegos, leiskite supažindinti su Teisės departamento išvada dėl Lietuvos Respublikos pridėtinės vertės mokesčio įstatymo 2, 19, 51, 56, 58, 91, 1251 straipsnių pakeitimo įstatymo projekto.
Pirma.
Direktyvos 3 priedas nustato išsamų sąrašą prekių ir paslaugų, kurias tiekiant gali būti taikomas lengvatinis PVM tarifas.
Atkreipiame dėmesį, kad 3 priedo 6 punktas aiškiai nustato, kad PVM lengvatinis tarifas negali būti taikomas reklaminiams leidiniams.
Viena pastaba.
Kita pastaba.
Atkreipiame dėmesį, kad pagal Lietuvos Respublikos informavimo įstatymą laikraščiai yra skirstomi į nacionalinius, regioninius bei vietinius.
Todėl projekto nuostata, pagal kurią taikomas lengvatinis 9 % tarifas tik regioniniams laikraščiams, regioniniams periodiniams leidiniams, yra diskutuotina mokesčių mokėtojų lygybės principo atžvilgiu.
Ir kita.
Pagal įstatymo projekto 9 straipsnio 2 dalies nuostatą galėtų pažeisti Europos Teisingumo Teismo jurisprudencijoje įtvirtintą PVM neutralumo principą, pagal kurį visos vienos rūšies prekės turi būti apmokestinamos vienodai.
Į pastabas yra atsižvelgta.
Dabar galime pastraipsniui ir atitinkamai…
Prašom.
1 straipsnis.
Pataisos teikėjas – Seimo narys M. Adomėnas.
Prašom.
Atsisakau savo teiktos pataisos V. Matuzo pataisos naudai.
Prašom.
Ačiū, gerbiamasis Pirmininke.
Gerbiamieji kolegos, drįstu teikti jūsų teismui, jūsų sprendimui tokią pataisą.
2 straipsnis, 19 straipsnio 1 ir 2 dalių pakeitimas ir 4 dalios pripažinimas netekusia galios.
Trečias punktas būtų: „Pakeisti 19 straipsnio 3 dalį ir išdėstyti ją taip: lengvatinis 9 % PVM tarifas taikomas: knygoms ir neperiodiniams informaciniams leidiniams (įskaitant vadovėlius, pratybų sąsiuvinius, enciklopedijas, žodynus, žinynus, informacines brošiūras, nuotraukų ir reprodukcijų albumus, vaikiškas knygeles su paveikslėliais, piešimo ir spalvinimo knygeles, spausdintas ar rankraštines natas, žemėlapius, schemas ir brėžinius, tačiau išskyrus kalendorius, užrašų knygeles ir kitus panašaus pobūdžio spaudinius).
9 straipsnis.
„Įstatymo įsigaliojimas ir įgyvendinimas“.
Šis įstatymas, išskyrus 8 straipsnį, įsigalioja 2009 m. sausio 1 d.
9 punktas.
Šio įstatymo 2 straipsnio 3 dalis taikoma iki 2009 m. birželio 30 dienos.“
Motyvai, kodėl drįsau teikti šį pasiūlymą, yra įrašyti mūsų šios dienos priimtame sprendime, tvirtinant kitų metų Lietuvos Respublikos valstybės savivaldybių biudžetą, nes Vyriausybės siūlymu 2009 m. biudžete yra numatyta, kad Spaudos, radijo ir televizijos rėmimo fondui yra skirta 3 mln. papildomų biudžetinių asignavimų regioninei ir vietinei spaudai remti, taip pat, ačiū jums, buvo pritarta mano siūlymui ir skirta pusantro mln. litų biudžetinių asignavimų kultūrinės spaudos paramai.
Todėl su tuo prašau pritarti mano pateiktai pataisai.
Ačiū Seimo nariui V. Matuzui.
Dabar norėčiau suteikti žodį komiteto pirmininkui, nes čia vienas straipsnis pakeičia ir papildo kitą, o šis yra įregistruotas 15.10 val.
Prašom, pirmininke.
Gerbiamieji kolegos, pataisos esmė, kaip girdėjote iš pono V. Matuzo, yra vienos PVM lengvatos palikimas, kuri konkrečiai buvo įvardyta.
Lygiagrečiai yra konstatuojama, kad biudžetiniams asignavimams regioninei ir vietinei spaudai remti tas fondas kitais metais sudarys 11,4 mln. Lt, kitaip sakant, 4,5 mln. Lt didinama tam, kad būtų galima subsidijuoti tam tikrus regioninius leidinius, kuriems tos paramos reikia.
Bendra regioninės spaudos netekčių suma bus apie 3 mln. Lt, o kompensacija yra 4,5 mln., įskaitant ir paramą kitoms laidoms.
Komitetas nesvarstė šios pataisos, mes nespėjome, bet ypatinga skuba galima tą dalyką daryti ir salėje.
Manau, kad reikėtų pritarti šiai pataisai.
Motyvai.
Vienas kalba už, vienas – prieš.
A. Kubilius.
Prašom.
Gerbiamieji kolegos, komiteto pirmininkas pasakė turbūt viską, ką ir aš norėjau pasakyti.
Noriu pasakyti, kad mes derinome ir su koalicijos partneriais, kaip spręsti šias problemas, kurios pasidarė gana jautrios.
Yra daug įvairių siūlymų dėl vienokių ar kitokių PVM lengvatų palikimo.
Iš esmės aš ir toliau laikausi tos nuostatos, kuri buvo įrašyta į mūsų programą ir į Vyriausybės programą, kad norint paremti vieną ar kitą sritį, ar tai būtų kultūriniai leidiniai, ar tai būtų regioninė spauda, ar knygų leidyba, reikia rūpintis šių specialių programų arba tam tikrų specialių projektų subsidijavimu, o ne griauti mokesčių sistemą.
Todėl kartu su šia pataisa labai tinka aptarti du protokolinius nutarimus, kuriais yra numatyta, kad Vyriausybė jau yra pasiūlius ir Seimas patvirtino papildomus 4,5 mln. Lt Spaudos rėmimo fondui.
Pinigai būtų skiriami kultūrinės ir vietinės spaudos, galbūt ir kitoms spaudos problemoms spręsti.
Noriu priminti, kad skirsto nepriklausoma fondo valdyba.
Tokia fondo valdyba dirbo prie socialdemokratų, dirbs ir toliau.
Paprasčiausiai tik reikės susitarti ir parengti tam tikras nuostatas, kad šie pinigai būtų tam ir skiriami.
Lygiai taip pat mes manome, kad reikia pasirūpinti, jog nuo metų vidurio pradėtų veikti specialios paramos gavimas lietuvių autorių originalių knygų ir neperiodinių leidinių leidybai, taip būtų išspręstos pagrindinės problemos, kurios gali kilti dėl knygų leidybos.
Visi kiti iki šiol siūlyti ir po svarstymo patvirtinti PVM lengvatų atvejai, mūsų manymu, nėra išmintingi ir protingi.
Ar tai būtų, kaip buvo parašyta, PVM lengvatos mokymui, dėl jų komiteto pirmininkas sakė, kad tokių lengvatų neleidžia taikyti Europos Sąjungos teisė, ar tai būtų PVM lengvatos apskritai visiems kultūros, sporto ir pramogų renginiams, mūsų įsitikinimu, jos yra perteklinės.
Jeigu norime paremti kultūrą, reikia vėl rengti specialias subsidijavimo programas.
Jos būtų labai aiškiai pritaikytos tiems kultūriniams projektams, kuriems reikia paramos.
Laikas.
Todėl aš raginu pritarti V. Matuzo pataisai ir nepritarti jokioms kitoms pataisoms.
Ačiū.
Motyvai prieš – V. Andriukaitis.
Prašom.
Gerbiamasis Seimo Pirmininke, gerbiamieji kolegos, A. Kubiliaus motyvai man šiek tiek primena iš Biblijos pakartotą vaizdą, kai Adomas ir Ieva prisidengia figos lapu norėdami nuslėpti savo nuodėmę.
Taigi tie 3 ar 4 mln., apie kuriuos kalba kolega A. Kubilius, yra figos lapas.
Norint kompensuoti tas PVM lengvatų buvusias netektis, reikia beveik 16 mln. Lt.
Mano kolegos iš Biudžeto ir finansų komiteto yra skaičiavę.
Tai viena.
Vadinasi, jūsų 3 ar 4 mln. visiškai nekompensuoja tų praradimų, kuriuos dabar turės spauda, kai bus panaikinama ši PVM lengvata.
Antra.
Kolegos, Europos Sąjungos šalyse egzistuoja ir PVM lengvatos, ir subsidijavimai.
Egzistuoja daugelis instrumentų, kurie numato remti įvairias programas įvairioms kultūros ir spausdinto žodžio kryptims, nes tai be galo sudėtingi dalykai.
Tai nėra verslas, yra daug periodikos sričių, kuruos jokiu būdu negali priklausyti verslui, komercijai ir dar kam nors.
Praeitą kartą mes balsavome už G. Songailos pataisą, kuri, be abejo, turi trūkumų, tačiau ji šiek tiek pataiso tą padėtį, kurią buvome padarę, kai apskritai viską buvome panaikinę.
Būtų daug geriau palikti dabar galiojančią tvarką, nei priimti kolegos V. Matuzo siūlomas pataisas ir dar protokoliniu nutarimu pavesti Vyriausybei skirti 4,5 mln. Lt biudžetinių asignavimų.
Kur jūs matėte, kad protokoliniu nutarimu būtų galima reguliuoti biudžetinius dalykus?
Dar įdomiau.
Štai mes patvirtinome biudžetą, o dabar imamės PVM lengvatų aiškiai pasakydami, kad vežimas eina pirma arklio.
Laikas.
Aš manau, kad negalima pritarti ir reikia grąžinti galiojusias senąsias įstatymo pataisas.
Dėkoju Seimo nariui V. Andriukaičiui.
Siūlytume balsuoti, tačiau prieš tai nuskambėjo Seimo nario A. Kubiliaus motyvas, kad arba visus kitus pasiūlymus atmestume, arba autoriai atsiimtų.
Gal prieš tai balsuojame, ar yra atsiimančių?
Gerai.
Tuomet prašom balsuoti, kas už Seimo nario V. Matuzo projekto Nr. XIP-152(3) pataisą, kas prieš ir kas susilaiko.
Balsavo 102 Seimo nariai.
Už – 55, prieš – 34, susilaikė 13.
Pataisai pritarta.
Dėl vedimo tvarkos.
Prašom.
Jeigu galima, aš repliką po balsavimo?
Taip, prašom.
Aš norėčiau kreiptis į premjerą A. Kubilių.
Kai jis kitą kartą sakys, kad klausimus derino su opozicijos partneriais, tegul įvardija, ar derino su G. Kirkilu, kadangi su opozicine frakcija „Tvarka ir teisingumas“ jis nederino ir mes negalime tokių derinti.
Tai vienas dalykas.
Antras dalykas.
Priimdami šį įstatymą ir įteisindami vadinamąjį fondą, iš kurio geriems laikraščiams duosim, prastiems – neduosime, jūs einate Rusijos V. Putino keliu. (Balsai salėje)
Ačiū.
Komiteto pirmininke, prašom pateikti kitas pataisas.
Prašom.
A. Kubilius.
Gerbiamasis Valentinai, būtų gerai, kad klausytumėte, ką kalbu.
Aš sakiau, kad derinome su koalicijos partneriais.
Jūs lyg ir nesate koalicijos partneriais.
Jeigu norėtumėte tapti, mes svarstytume, bet, bijau, dėl to kiltų abejonių.
Antras dalykas.
Noriu pasakyti, kad tikrai nesirengiame remti „Laisvo laikraščio“, sprendimai dėl to ir buvo padaryti.
Dėkoju.
Daugiau laiko replikoms nebeduosime.
Ačiū.
Prašom.
Tribūnoje komiteto pirmininkas K. Glaveckas pateiks kitas pataisas.
Gerbiamieji kolegos… (Balsai salėje)
Žodis suteikiamas komiteto pirmininkui.
Gerbiamieji kolegos, nurimkite!
Petrai, būk geras, pagalvok apie savo koldūnus, apie mylimą žmoną.
Prašom, pirmininke, žodis jums.
Gerbiamieji kolegos, kadangi yra pritarta V. Matuzo pataisai, tai aš savo pataisą taip pat atsiimu.
Buvo pono (…) pataisa, lieka dar du analogiški pasiūlymai, labai panašūs, tai pono P. Auštrevičiaus ir pono G. Songailos.
Todėl juos reikia dabar pateikti ir mes turim svarstyti.
Nors jų svarstymas ir priėmimas iš tikro būtų visiškai nelogiškas, nes mes jau pakeitėm tą tvarką ir būtų grįžimas atgal.
Todėl jų nereikėtų svarstyti, aš siūlau atsiimti tas pataisas.
Dėkoju.
Taip, žodis pasiūlymo autoriui.
Prašau, Seimo narys P. Auštrevičius.
Ačiū, Pirmininke.
Aš fiksuoju, kad 20 sekundžių jau praėjo, nes už mane bandė kalbėti kiti Seimo nariai.
Kolegos, mano pasiūlymas labai paprastas.
Aš nenoriu diskriminuoti spaudos ir skirstyti ją į vietinę, regioninę ir visokią kitokią.
Man spauda yra viena.
Jinai yra lietuviška.
Todėl aš ir siūlau palikti 9 % PVM lengvatą, kitaip sakant, 9 %, ir taikyti ją laikraščiams, žurnalams ir kitiems periodiniams leidiniams, išskyrus tam tikras kategorijas, kurių mes neremiam.
Kolegos, aš turiu šiuos argumentus.
Visų pirma yra neteisinga skirstyti spaudą į kategorijas.
Antra, kolegos, laikraščių ir leidinių leidyba yra ta sritis, kuri pajus didžiausius sunkumus.
Aš noriu pasakyti viena: jiems bus taikomas visai kitoks gyventojų pajamų mokestis, nes pereinam iš 15 į 21; antra, padidės pelno mokestis, socialinis draudimas.
Ir pagaliau trečia, sumažėjusi reklama iš tikrųjų juos pastatys į labai nepavydėtiną padėtį.
Kolegos, lietuviškas daržoves mes galime parduoti Lenkijoje ir Vokietijoje, o lietuviškų laikraščių mes ten neparduosime.
Mes patys vartojame.
Tai yra vidaus rinka.
Todėl, kolegos, aš sakau taip, kad geriau laisva spauda nei vienu mėnesiu anksčiau įveikta krizė.
Ir prašau jūsų pritarimo.
Dėkoju.
Komiteto pirmininkas.
Aš galiu tiktai dar kartą pakartoti, kad pagal mūsų priimtą visą PVM lengvatų atsisakymą visame kontekste ir lygių konkurencijos sąlygų sudarymą visuose sektoriuose ir tarpsektorinėse ekonomikose taip pat ir laikraščiai turėtų neturėti išimties arba turėti tokią išimtį, apie kurią mes kalbėjome, kad regioniniai laikraščiai galėtų būti subsidijuojami ir remiami per specialų fondą, kuris yra sudarytas Vyriausybėje – 11 mln. litų.
Todėl aš asmeniškai tai pataisai nepritariu.
Dėkoju.
B. Bradauskas.
Prašau.
Dėkoju, Pirmininke.
Šiandien nereikėtų valdančiajai koalicijai labai mojuoti tuo fondu – 4,5 mln. ar kiek, tai dar anoje kadencijoje gerbiamojo Z. Balčyčio pasiūlymu buvo priimtas sprendimas remti regioninės spaudos platinimą, kad ji bent pasiektų kaimo vietoves.
Tai čia nieko naujo jūs nepadarot.
O iš tikrųjų jau nors blogesniam variantui turime pritarti ir P. Auštrevičiaus pasiūlymui, nes jeigu mes nepritarsime P. Auštrevičiaus pasiūlymui, tai iš viso nesuprantami dalykai dėsis.
Aš kategoriškai nenorėčiau sutikti, kad būtų didinamas ir iki 9 % PVM, bet ką darysi.
Jeigu jau taip yra nutarta, tai nors padarykime tą geresnį darbą iš blogųjų.
Todėl siūlau pritarti P. Auštrevičiaus pasiūlymui.
Dėkoju.
A. Kubilius.
Prašau.
Gerbiamieji kolegos, aš manau, kad susiduriam su tam tikru nelogiškumu.
Praeitą Seimo posėdį Seimas svarstė G. Songailos pataisų paketą, ten buvo pataisos ir dėl PVM lengvatų knygoms ir dėl PVM lengvatų regioninei arba vietinei spaudai.
Dabar ką tik svarstydami V. Matuzo pataisas mes atsisakėm palikti regioninei ir vietinei spaudai PVM lengvatą.
Dabar siūlymas vėl grąžinti PVM lengvatas visai spaudai nėra labai išmintingas siūlymas.
Jis galbūt tiko svarstyti tuo atveju, jeigu būtų likusi PVM lengvata vietinei regioninei spaudai, tačiau kadangi to atsisakėm, tai dabar vėl rašyti visą spaudą nėra protinga, nes tai reikštų, kad iš tikrųjų valstybės resursus ruošiamasi skirti, pavyzdžiui, paremti ir tam, ką vadinam bulvarine spauda, arba tokiai spaudai, kuri iš tikrųjų nežinau, ar iš viso gali vadintis spauda, kaip „Karštas komentaras“ ar „Laisvas laikraštis“.
Šioje vietoje aš tikrai raginu atsisakyti šios pataisos, jos neremti.
Mes iš tikrųjų einam nuosekliu keliu mažindami ir atsisakydami bet kokių lengvatų, palikdami lengvatas tik pereinamuoju laikotarpiu ir tose srityse, kur dar reikia sugalvoti valstybės paramos mechanizmus.
Šiuo atveju aš esu įsitikinęs, kad taip, kaip didžioji spauda atlaikė praeitus metus valdant socialdemokratams, kai infliacija pakilo 12 % ir nesužlugo nė vienas spaudos leidinys, lygiai taip pat ta spauda, mano įsitikinimu, gali atlaikyti ir PVM lengvatų atsisakymą, dėl ko kainų indeksas pakils maždaug irgi tiek pat.
Krentant infliacijai kalbėti apie PVM lengvatų palikimą ir kad tai bus didžiulis smūgis vienokiai ar kitokiai spaudai, yra tiesiog ekonominio neraštingumo pavyzdys.
Ačiū.
Laikas.
Dėkoju Seimo nariams, išsakiusiems savo nuomones už ir prieš.
Kas už tai, kad būtų pritarta Seimo nario P. Auštrevičiaus pataisai.
Prašau balsuoti už, prieš arba susilaikyti.
Dabar vyksta balsavimas, replikų nėra.
Balsavo 94: už – 47, prieš – 12, susilaikė 35.
Taigi pritaria 47, tiek pat ir nepritaria.
(Balsai salėje) Reikia perbalsuoti.
Taigi skelbiu perbalsavimą dėl Seimo nario P. Auštrevičiaus siūlomos pataisos šiam įstatymo projektui.
Aš prašau kol kas sėsti visus į vietas.
Kol kas prašau sėsti visus į vietas, nes žodis nebus suteikiamas per šoninius mikrofonus.
Dėmesio!
Skelbiu pakartotinį balsavimą dėl Seimo nario P. Auštrevičiaus pasiūlytos pataisos.
Prašom registruotis ir balsuoti.
Kas už pataisą, balsuoja už, kas prieš, balsuoja prieš arba susilaiko.
Prašau.
Balsavo 105: už – 51, prieš – 16, susilaikė 38.
Pataisai nepritarta.
(Balsai salėje) Žodis G. Kirkilui.
Prašau per šoninį mikrofoną.
Po to pranešėjas tribūnoje.
Ačiū, gerbiamasis Pirmininke.
Dabar jau pradedu suprasti, kodėl jūs taip bijot man suteikti žodį. Aišku, jūs labai bijot laisvos spaudos, todėl papildomi trukdžiai ir čia, Seime, žurnalistams, ir spaudai taip pat.
Kad spauda išgyvens vienodai kaip ir visi kiti, tai, gerbiamasis Ministre Pirmininke, yra netiesa.
Tai nėra tas produktas, kurį galima eksportuoti kažkur kitur.
Tai viena.
Dabar grįžtant prie šio vadinamojo pavedimo Vyriausybei.
Gerbiamasis Pirmininke, jūs puikiai žinot, kad visa bet kuri spauda Vakaruose, kuri yra kaip nors dotuojama skirstant Vyriausybei, yra laikoma priklausoma.
Tai yra visiškai akivaizdu ir nesvarbu, kas tame fonde sėdės.
Tai viena.
Jau nekalbant apie tai, kad čia tų pinigų tikrai neužteks.
Todėl aš manyčiau, kad mes tikrai kreipsimės į Prezidentą, kad bent jau šitą dalį, tą, ką padarė Latvijos Prezidentas, kad jis tikrai vetuotų ir spaudos laisvė Lietuvoje būtų atkurta.
Dėkoju.
Prašau.
Labai ačiū, Pirmininke.
Mielieji kolegos, aš manau, kad bet kurioje vakarietiškoje demokratinėje valstybėje premjeras išėjęs ir iš Seimo tribūnos pasakęs: „Aš remsiu tuos laikraščius, kurie man patinka, o tų laikraščių, kurie nepatinka, niekada neremsiu“, turėtų nedelsiant atsistatydinti.
Siūlau jums tai padaryti, Andriau Kubiliau.
Aš paklausiu.
Ponas Andriau Kubiliau, jums šis pasiūlymas priimtinas?
Kaip ir daugelis kitų V. Mazuronio pasiūlymų, man atrodo, yra paveikti ilgų naktų čia posėdžiavimo.
Aš noriu priminti G. Kirkilui, į kurį kreipiuosi kaip į opozicijos lyderį, ką tik buvusį Ministru Pirmininku, kad ir jo Vyriausybė, ir jo vadovaujama valdančioji dauguma taip pat iš biudžeto numatydavo ir skirdavo pinigų Spaudos rėmimo fondui.
Mano klausimas, ar tai reiškia, kad jūs valdėte kokią nors spaudą? (Balsai salėje)
Prašom.
Dėl vedimo tvarkos.
Trumpai noriu pasakyti, kaip ir kiti, repliką po balsavimo…
Stop.
Jūs sakėte dėl vedimo tvarkos, replika… (Šūksniai salėje) Ačiū.
Prašom.
Žodis komiteto pirmininkui.
Gerbiamieji kolegos, tęsiame.
Yra gautas dar vienas pasiūlymas, įregistruotas… (Balsai salėje)
Aš labai atsiprašau, pirmininke.
Prašau nusiraminti, pone Gražuli.
Jūs pirmiausia pasakote, kad dėl vedimo tvarkos, paskui pasakote, kad replika.
Aš nutraukiau žodį.
Palaukite.
Ačiū.
Prašom.
Gerbiamieji kolegos, gerbiamasis Pirmininke, grįžtame į darbinę aplinką.
Gautas pasiūlymas dėl minėto įstatymo, kurio nevardysiu, įregistruotas G. Songailos ir R. Žilinsko vardu.
Nekartosiu, kas ten parašyta, tik pasakysiu, kad visos keturios PVM lengvatų sritys šio pasiūlymo yra tos pačios, kaip ir priimtame įstatyme, bet su redakcinėmis pataisomis.
Kadangi mes pritarėme prieš tai buvusiai pono V. Matuzo pataisai, tai automatiškai pono G. Songailos pasiūlymas, kuriam buvo pritarta per praeitą svarstymą, netenka prasmės.
Todėl šios pataisos, taip pat netekus prasmės pasiūlymui, neturi prasmės.
Todėl siūlau nepritarti ir joms.
Ačiū.
Aš turiu klausimą pranešėjui, kad būtų aiškiau.
Ar tai reiškia, kad pono V. Matuzo pataisos, kurias mes jau priėmėme, iš principo tokios pat, kaip…
Ne, kitokios.
Gerai.
Žodis siūlymo autoriams.
G. Songaila.
Prašom.
Aš norėčiau visiems padėkoti, kad dėl vienos, bent jau su išlyga, sakykime, kūrybinių industrijų dalies dėl PVM lengvatos Seimas jau pritarė, tai dėl knygų leidybos, kas yra labai svarbus dalykas.
Aš nesutikčiau su pono profesoriaus K. Glavecko mintimis, kad čia tarsi jau dabar nereikėtų balsuoti dėl mūsų pasiūlymų, įregistruotų ir pateiktų su R. Žilinsku.
Taip, kaip buvo balsuota dėl gerbiamojo P. Auštrevičiaus pasiūlymo, taip pat turėtų būti balsuojama ir dėl mūsų, nes jis nėra alternatyvus.
Jeigu jis bus priimtas, tai bus ir ta dalis dėl pinigų, ir bus kitos dalys: ir dėl vietinės periodinės spaudos, ir dėl renginių, ir dėl švietimo paslaugų, ir dėl autorinių atlyginimų.
Dabar iš esmės, jeigu galiu iš karto ir dėl esmės pasakyti?
Taip, trumpai.
Vadinamasis subsidijavimas yra ne sprendimas.
Ir Vyriausybės programoje, beje, ir Tėvynės sąjungos-Krikščionių demokratų programoje yra numatytas ne subsidijavimas, o paramos sistema.
Kai mes kalbame apie smulkųjį ir vidutinį verslą, tai yra lengviau tą padaryti, nes būna galimybės kreditus gauti, nes būna ką įkeisti ir t. t.
Kai mes kalbame apie kūrybinį pradą, apie kūrėjus, kurie kartais turi tik kompiuterį ir panašiai, tai ta parama kur kas sudėtingesnė.
Kol ji nėra sukurta, nereikėtų atsisakyti tų lengvatų.
Dėl renginių.
Sako, kad nereikia, nes mes paremsime neva pramoginius renginius.
Atvirkščiai, jeigu nebus lengvatos, tai pramoginiai renginiai bus, bet nebus kokybiškų renginių.
Tai supranta, beje, šou verslo atstovai geriau negu kiti Seimo nariai.
Ko vertos Teisės departamento išvados, aš jums galiu pacituoti iš minėtos direktyvos, kur atsieit sakė, kad iš viso negalima remti reklaminių leidinių…
Laikas.
…o čia pasakyta: išskyrus iš esmės reklaminius leidinius.
Neteisingai Teisės departamentas skaito, kas yra parašyta direktyvoje.
Dėkoju.
Teisės departamento nekomentuosime.
Dabar pagal darbotvarkę turėtų būti už ir prieš, po to galbūt replikos prieš balsavimą.
Prašom.
Dėl vedimo tvarkos. (Balsai salėje)
Gerbiamasis Pirmininke, noriu atkreipti dėmesį, kad G. Songailos pataisos yra iš esmės tokios pačios, kokios buvo priimtos svarstymo metu.
Priėmimo metu V. Matuzo pataisa buvo skirta kaip tik taisyti G. Songailos anksčiau pateiktai pataisai, kuriai buvo pritarta svarstymo metu.
Taigi Seimas, priėmęs V. Matuzo pataisą, kartu išsprendė ir G. Songailos pataisų likimą.
Tai dabar dar sykį dėl to paties balsavimas, mano įsitikinimu, būtų prieš Seimo statuto logiką. (Balsai salėje)
Aš manau, gal nereikia agituoti už ar prieš balsuoti, nes pasiūlymo teikėjas neatsiėmė savo pasiūlymo.
Taigi mes neturime kitos išeities, kaip teikti balsuoti.
Jeigu nieko prieš, jeigu tik dėl to, aš manau, mes galime negaišti laiko.
Prašom.
Dėl vedimo tvarkos.
Aš noriu pasakyti, kad visi penki punktai yra suredaguoti naujai, ir yra atsižvelgta į daugelį kolegų pastabų.
Ačiū.
Dėkoju.
Paskutinis žodis dėl vedimo tvarkos – V. P. Andriukaitis.
Prašom.
Aš ne Andriukaitis.
Gerbiamasis Pirmininke, aš matau, kad konservatoriai tarpusavy paprasčiausiai neišsiaiškina elementarių dalykų.
Gal mes padarykime to klausimo pertrauką.
Kai jie išsiaiškins, tada tęsime posėdį. (Balsai salėje)
Aš manau, mes iš tiesų galime tai išspręsti balsuodami ir išsiaiškinsime čia, Seimo salėje, ar įstatymo projekto pasiūlymams pritarti, ar ne.
V. P. Andriukaitis.
Prašom.
Gerbiamieji kolegos, pereitą kartą balsuodami G. Songailos pataisą buvome kur kas vieningesni ir labai didele persvara ji laimėjo.
Už tai balsavo be galo daug Seimo narių.
Aš suprantu sudėtingumą, kai ši pataisa vienaip ar kitaip nepriimtina Vyriausybės kabineto kai kuriems nariams, turbūt ne visiems.
Manyčiau, kultūros ministras turėtų šiandien savo frakcijai, Tautos prisikėlimo partijos frakcijai, pasakyti, jog ši pataisa yra prasminga, ir už ją reikia vieningai balsuoti.
Aš neatmesčiau šiandien galimybių pasakyti ir dar kai ką, kad toks rankų išsukinėjimo kelias, kokį patiria tie kolegos, kurie turi visiškai kitą nuomonę šioje permainų koalicijoje, nėra geras ženklas.
Visiškai akivaizdu, kad tai silpnina valdančiosios daugumos autoritetą, ir vargu, ar ji pasirinko teisingą kelią, kai išsukinėjo nemažam savo būriui rankas.
Dabar žiūrėkit, Liberalų sąjūdžio nariai, Liberalų ir centro sąjungos, Tautos prisikėlimo partijos ir dalis konservatorių pereitą kartą pasisakė už šią pataisą.
Aš kviesčiau ir dabar už ją pasisakyti, nes ji perredaguota, pataisyta, ir ji atspindi teisėtus spaudos ir kultūros darbuotojų lūkesčius.
Manyčiau, mes turėtume atsižvelgti ir į Europos Sąjungos šalių praktiką, ir į mūsų buvusią praktiką.
Taip pat ir į tai, kad Biudžeto ir finansų komitete buvo aiškiai pasakyta, jog tas, ką pasiūlė Vyriausybė ir Ministras Pirmininkas, tie 4 mln. fondui, nepatenkina lūkesčių.
Dar trūksta mažiausiai 14 mln. Lt.
Kolegos, siūlyčiau pritarti bent jau G. Songailos pataisai.
Ačiū.
Motyvai už – R. J. Dagys.
Prašom.
Atsiprašau, prieš.
Gerbiamieji kolegos, pone Vyteni, jūsų naktinės kalbos taip sukonsolidavo mūsų koaliciją, kaip niekas kitas.
Ačiū jums už tas kalbas.
Dabar iš esmės.
Man atrodo, susirūpinimas šou verslu yra perdėtas.
Mes ne čia turėtume ieškoti, kur galėtume juos paremti.
Koncertavo čia grupės, jų atstovai buvo atėję čia, pasirodo, baimės nėra, dvigubo apmokestinimo nėra, užsieniečiai nieko nemoka, o tik susimoka „Sodrai“ ir dar kitus nedidelius mokesčius pereinamuoju laikotarpiu.
Čia viena medalio pusė.
Antroji medalio pusė.
Kai jūs siūlote išimtis stipriesiems, o čia už jų stovi labai stiprūs žmonės, turintys spaudos leidinius, tai jūs, koalicijos partneriai, prisiminkite, kokius mes sunkius sprendimus priėmėme tiems, kurie yra kur kas silpnesni.
Ir šiandien salėje balsavome, ir priėmėme socialiai nepopuliarius sprendimus, tai jiems išimčių tvarkos mes netaikėme, nei ūkininkams, nei kitiems, laikėmės.
Dabar truputį paspaudus kokiam nors leidėjui, dėsime į krūmus.
Nedėsime, man atrodo, priimkime teisingus sprendimus ir dauguma mūsų išlaikys tuos visus išbandymus.
Dėkoju.
(Balsai salėje) Kolegos, motyvai už, prieš išsakyti.
Teikiu Seimui balsuoti ir apsispręsti, tiksliau, atvirkščiai – apsispręsti ir balsuoti.
Kas už tai, kad būtų pritarta Seimo narių G. Songailos ir R. Žilinsko teiktiems pasiūlymams, balsuoja už, kas ne, balsuoja prieš arba susilaiko. (Plojimai)
Balsavo 100.
Už – 53, prieš – 14, susilaikė 33.
Komiteto vardu prašau pertraukos.
Pataisoms pritarta.
Komiteto vardu prašau priėmimo pertraukos iki kito posėdžio.
Komiteto vardu Seimo narys K. Glaveckas prašo šio įstatymo projekto svarstymo pertraukos iki kito posėdžio.
(Balsai salėje) Ar galima pritarti bendru sutarimu?
J. Olekas jau laukė anksčiau.
Prašau.
Ačiū, gerbiamasis Pirmininke.
Manau, kad dabar galima priimti, dabar pakanka narių, kad paskui nereikėtų Kūčių vakarą vėl grįžti prie šio įstatymo.
Pasisakėme už labai geras pataisas, kurios išsaugo ir mūsų tautiškumą, ir lietuvišką žodį, tai pirmininkui nereikia dėti į krūmus su kai kuriais kitais.
Prašau.
P. Gražulis.
Gerbiamieji, yra labai graži partizanų daina: „Kiek rovė, neišrovė,“ „Už tai, kad ji – Tėvynė, už tai, kad ji – tvirtovė.“
Lietuvių kalbos neišrovė nei caras per 123 okupacijos metus, nei sovietai nesugriovė, bet krikdemai, kartu su K. Glavecku nori uždrausti, įvesti cenzūrą, finansuoti tik tuos laikraščius, kurie tik apie juos gerai rašys, o tą spaudą, kuri apie juos blogai rašys, jie nori uždrausti.
Nei A. Lukašenka, nei V. Putinas, nei F. Kastro neįvedė tokios diktatūros spaudai, kaip įveda dabartiniai krikdemai!
Kur jūs einate?!
Girdėjote laisvą žodį.
S. Pečeliūnas.
Prašau.
Aš savo kolegai J. Olekui norėčiau pasakyti, kad pagal Statutą, kai dėl kokio nors straipsnio pasidaro toks balsavimas: tris kartus – vis skirtingai, vienintelis asmuo šioje salėje, kuris stovi šioje tribūnoje, t. y. pranešėjas, turi išskirtinę teisę paprašyti pertraukos.
Ir jokių čia demagogijų prie to prašome neklijuoti.
Ačiū.
Dėkojame.
Tęsiame darbą.
Kadangi yra paprašyta padaryti pertrauką, taigi mes dabar priimsime kitus straipsnius paeiliui ir po to padarysime viso priėmimo pertrauką, kurios prašė komiteto pirmininkas.
2 straipsnis.
Dabar pereiname prie 3 straipsnio.
3 straipsnis.
Prašau.
Gerbiamasis Pirmininke, gerbiamieji kolegos, kolega S. Pečeliūnas klaidina Seimą.
Pirmiausia kolega K. Glaveckas paprašė paprastos pertraukos iki kito posėdžio.
Jis nepaprašė pertraukos naudodamasis Statuto suteikta teise.
Bet kokiu atveju, paprašius ir pranešėjui, vis tiek Seimas turi balsuoti už pertrauką.
Dėkoju.
Mielieji kolegos, prašom nusiraminti, kadangi rytoj valdyba svarstys klausimą, ar daryti posėdį 28 d., tai, jeigu reikės, padarysime ir 29 d., ir 30 d. (Balsai salėje) Mielasis Seimo nary Juliau Sabatauskai Statuto 158 straipsnio 1 punktas: „Pranešėjo reikalavimu, jeigu jis mano, kad priimtiems pasiūlymams suderinti reikia dar vieno pagrindinio komiteto posėdžio, po balsavimo dėl visų straipsnių gali būti padaryta priėmimo pertrauka, bet ne ilgesnė kaip iki artimiausios Seimo posėdžio dienos.“
Ačiū už replikas.
Dėkojame, dirbame toliau.
3 straipsnis… (Balsai salėje) Ar taip sakėte, mielasis komiteto pirmininke?
(Balsai salėje) Ar taip pasakėte, norėdamas išreikšti savo nuomonę, Seimo nary Kęstuti Glaveckai?
Prašau.
Gerbiamasis Pirmininke, taip.
Ačiū.
Eime toliau pastraipsniui.
Kolega, nusiraminkite, ilga naktis prieš akis.
Nusiraminkite.
Ačiū.
Nusiraminkite, pone Gražuli, laisvas žodis nuskambėjo, (…) bus.
Galime nusišypsoti vienas kitam?
Ačiū.
Galime tęsti?
Tęsiame.
(Balsai salėje) Dėkojame.
(Balsai salėje) Puiku.
3 straipsnis.
Dėl stenogramos aš patikslinau, jeigu kas nors negirdėjote Seimo nario pono K. Glavecko, ar jis tai turėjo omeny?
Tai.
Jeigu reikia, pone Kęstuti, prašau dar kartą.
Įjunkite mikrofoną, kad pakartotų.
Ačiū.
Prašau.
Labai ačiū, gerbiamasis Pirmininke.
Gerbiamieji kolegos, aš perskaitysiu visą, kad būtų aiškiau, 158 straipsnio 1 dalį: „Pranešėjo reikalavimu, jeigu jis mano, kad priimtiems pasiūlymams suderinti reikia dar vieno komiteto posėdžio, po balsavimo dėl visų straipsnių gali būti padaryta priėmimo pertrauka, bet ne ilgesnė kaip iki artimiausios Seimo posėdžio dienos.“
Taigi nebuvo nei visų straipsnių, nebuvo nei tokio prašymo iš tribūnos, o visi kiti dalykai…
Tai aš tą ir pasiūliau.
Mielieji Seimo nariai, mes dabar pereisime visus straipsnius, juos priimsime, gal kai kurie, ne visi, liks, po to bus paskelbta pertrauka iki artimiausios Seimo posėdžio dienos, iki rytojaus.
Tęsiame pastraipsniui.
Daugiau dėl šio klausimo nediskutuosime.
Statuto 158 straipsnio 1 punktas būtent taip ir sako.
Prašau, 3 straipsnis.
Ačiū.
Seimo nary Vyteni Povilai Andriukaiti, tęskime darbą.
3 straipsnis.
Motyvai už, prieš.
Galima užsirašyti kalbėti.
Prašom.
(Balsai salėje) Pone Juozai, prašom nešaukti iš vietos, viskas čia gerai.
Dėl 3 straipsnio motyvų už, prieš nėra, norinčių kalbėti taip pat nėra.
Ar galime pritarti bendru sutarimu projekto 3 straipsniui?
(Balsai salėje) Galime.
Ačiū.
Negalime?
Gerai.
V. P. Andriukaitis – prieš.
Prašau.
Gerbiamieji kolegos, manau, mes elgiamės jau nekorektiškai.
Esu įsitikinęs, kad kolega K. Glaveckas, kaip pagrindinis pranešėjas, dabar turėtų stovėti pagrindinėje tribūnoje, nes toliau svarstome 3 straipsnį.
Aš kviesčiau pranešėją girdėti motyvus, nes dabar mes nesuprantame, kas ima pristatyti įstatymo projektą, ar pranešėjas, ar Seimo Pirmininkas.
Šiuo atveju Seimo Pirmininkas tik pirmininkauja posėdžiui, tai viena.
Antra, manau, apskritai šio įstatymo tolesnės pataisos pablogina ūkinių subjektų padėtį, šis įstatymas tiek pastraipsniui, tiek iš esmės turėtų būti atmestas.
Balsuoju prieš 3 straipsnį.
Dėkoju.
Kadangi tolesniems straipsniams daugiau pataisų nėra, bet tribūna be K. Glavecko iš tiesų atrodo tuščia, aš kviečiu K. Glavecką.
Dėl 3 straipsnio.
Vis tiek pabūkite.
Pabūkite, vyksta priėmimas!
Siūlau balsuoti dėl 3 straipsnio.
Kas už tai, kad būtų pritarta šio įstatymo projekto 3 straipsniui?
Prašau.
Balsavo 102.
Už – 70, prieš – 22, susilaikė 10. 3 straipsniui pritarta.
4 straipsnis.
Pasiūlymų dėl pataisų nėra.
Dėl motyvų vienas – už, vienas – prieš.
Prašau.
Nėra.
Ar galime pritarti 4 straipsniui bendru sutarimu?
Prieš nėra?
(Balsai salėje) Taip, galime.
4 straipsniui pritarta bendru sutarimu.
(Balsai salėje) Ne, gerai, balsuojam.
Kas už tai, kad būtų priimtas įstatymo projekto 4 straipsnis?
Balsavo 103: už – 70, prieš – 23, susilaikė 10. 4 straipsniui pritarta.
5 straipsnis.
Komiteto pirmininko teigimu, pataisų, pasiūlymų negauta.
Kas už tai, kad galbūt būtų galima pritarti bendru sutarimu 5 straipsniui?
Jeigu prieštaraujančių nėra, balsuojame.
Kas už tai, kad būtų priimtas įstatymo projekto 5 straipsnis? (Balsai salėje)
Balsavo 106: už – 72, prieš – 26, susilaikė 8. 5 straipsniui pritarta.
Pereiname prie 6 straipsnio.
Ar būtų galima pritarti bendru sutarimu?
Taip.
Prieš – K. Daukšys.
Prašau.
Gerbiamieji kolegos, iš tikrųjų suprantu, tai labai svarbu, ir laisva spauda, ačiū Dievui, mes šiandien tokį sprendimą priėmėm, ir koncertai, ir visi kiti dalykai, bet čia kalbama apie kompensaciją už šildymą.
Realiai, matyt, tai yra kur kas svarbesnis dalykas, todėl negalėčiau pritarti šiam straipsniui ir tuo labiau įstatymui.
Ačiū.
Dėkoju.
Už nėra.
Manau, kad nebus pritarta bendru sutarimu.
Skelbiu balsavimą.
Kas už tai, kad būtų pritarta 6 straipsniui, prašau balsuoti.
Balsavo 106: už – 71, prieš – 29, susilaikė 6. 6 straipsniui pritarta.
7 straipsnis.
Ar būtų galima įstatymo projekto 7 straipsniui pritarti bendru sutarimu?
Negalima.
Gerai, prašau už, prieš.
Prašau, galima užsirašyti kalbėti.
L. Graužinienė.
Prašau.
Ačiū, gerbiamasis Pirmininke.
Kadangi 9 straipsnis kalba apie įstatymo įsigaliojimą, šiuo metu gerbiamojo Česlovo nėra, tai aš vis dėlto drįstu priminti, kad įstatymo daugumos straipsnių įsigaliojimo terminas nuo sausio 1 d. tikrai prasilenkia su bet kokia logika, nes, manyčiau, PVM įstatymas tikrai yra ganėtinai sudėtingas, daug punktų yra taisoma ir Prezidentui bus gana sudėtinga per tokį trumpą laiką susigaudyti, kad jis galėtų priimti teisingą sprendimą.
Todėl manyčiau, kad dėl šios įstatymo pataisos ne tik verslui, bet ir Prezidentui reikėtų suteikti pagalbą ir jį persvarstyti atidedant nuo vasario 1 d.
Dėkoju.
K. Glaveckas.
Prašau.
Gerbiamieji kolegos, kadangi Pridėtinės vertės mokesčio įstatymas yra pagrindinis valstybės ir savivaldybių biudžetų pajamų šaltinis, jis turi įsigalioti jau nuo sausio 1 d.
Mes priėmėm biudžetą, kuris turi įsigalioti nuo sausio 1 d., todėl natūralu, kad kalbėti apie datos nukėlimą mėnesiui ar dviem, vadinasi, sugriauti visą ekvilibrium, kuris yra padarytas siekiant stabilizuoti finansinę padėtį kitais metais.
Nuo kada savivaldybių biudžete PVM yra?
Taip, valstybės biudžetas.
Taigi prašom balsuoti už.
Dėkojame.
Motyvai už ir prieš pasakyti.
Kadangi buvo prieš, tai bendru sutarimu neišeis.
Skelbiu balsavimą.
Kas už tai, kad būtų pritarta įstatymo projekto 7 straipsniui?
Prašau balsuoti.
Balsavo 104: už – 65, prieš – 35, susilaikė 4. 7 straipsniui pritarta.
Pereiname prie 8 straipsnio.
Paskutinis.
Technika nespėja.
8 straipsnis.
Ar būtų galima pritarti jam bendru sutarimu?
Galima.
Prieštaraujančių nėra.
V. P. Andriukaitis.
Prašau.
Atsisakiau žodžio.
Atsisakėte.
8 straipsnis priimtas bendru sutarimu.
Prieš nėra.
Ir dabar jau paskutinis – 9 straipsnis.
Pasiūlymų nėra.
Tiksliau, jie buvo gauti ir atsiimti.
K. Glavecko pasiūlymas, jis atsiimtas.
9 straipsnis lieka toks, koks yra jums pateiktame įstatymo projekte.
Ar galime pritarti?
Ne.
V. P. Andriukaitis.
Prašau dėl 9 straipsnio.
Gerbiamieji kolegos, negalima pritarti šiam straipsniui.
Aš manau, kad būtų buvę visiškai logiška, jeigu priimant Biudžeto įstatymą būtų priimtos tos pridėtinės vertės mokesčio lengvatos, kurios jau egzistavo, ir tie pakeitimai, kuriuos reikėjo daryti, būtų daromi įvedant jų įsigaliojimą po 3, 4 mėnesių ar net ir po pusės metų.
Tai būtų visiškai logiška, mes nesukeltume jokios painiavos mūsų ūkio visuose sektoriuose.
Taigi motyvas, kad būtinai reikia nuo sausio 1 d. visą PVM… Žinoma, dabar suprantama, kai tokiu keliu einama, tai patenkam visi į aklavietę ir tai, kad nuo 1 d. prasideda labai sudėtingi pokyčiai visame mokesčių balanse, visoje valstybėje, ir tai, kad mes iš tikrųjų turėsime chaosą ir krizę, sukeltą tokių drastiškų pokyčių, prie kurių prisitaikyti ūkis tikrai nespės per pirmus tris mėnesius ir bus nesurenkamas biudžetas, akivaizdu, kad mes turėsime daug ir kitų problemų, susijusių su minėtų pataisų įvedimu.
Todėl, mano nuomone, buvo daug racionaliau nukelti Pridėtinės vertės mokesčio įstatymo pataisų įsigaliojimą 3–4 mėnesiams, tai tikrai nebūtų sukėlę tiek chaoso, kiek dabar sukels.
Todėl siūlau nepritarti šiai datai.
Dėkoju.
Motyvai už.
Nėra.
Teikiu 9 straipsnį Seimui balsuoti.
Kas už tai, kad jam būtų pritarta, balsuoja už, kas ne, balsuoja prieš arba susilaiko.
Balsavo 104 Seimo nariai: už – 69, prieš – 32, susilaikė 3. 9 straipsniui pritarta.
Pagal Statuto 158 straipsnio 1 dalį, kilus prieštaravimams dėl 2 straipsnio, dabar mes jau perėjome visus šio įstatymo projekto straipsnius, išskyrus 2 straipsnį, dėl kurio pirmininkas paprašė padaryti pertrauką.
Manau, kad būtų daroma pertrauka iki artimiausio Seimo posėdžio, tai yra rytoj pagal darbotvarkę mes patvirtinsime.
Replika po balsavimo.
Prašau.
Gerbiamieji kolegos, iš tikrųjų 2 straipsnis liko dvejopas – viena pataisa neigia kitą, todėl komitetas tą klausimą išspręs.
Dar noriu pasakyti vieną esminį dalyką.
Visos diskusijos, iečių laužymas dėl PVM lengvatų… Europos Sąjungos ir kituose kraštuose paprastai tokios lengvatos yra taikomos ten, kur PVM tarifas didesnis – 22, 21 procentinis punktas.
Pas mus buvo 18, dabar 19.
Esant 19, mes negalime išlaikyti tokių lengvatų, tai yra pirmas dalykas.
Antras dalykas, apie kurį kalbame Vyriausybės programoje, yra svarbiausias, ir mes visą laiką apie tai kalbėjome, kad PVM lengvatos iškreipia rinką, tiek mėsos, tiek žuvų, tiek kitos, nesumažina žmonėms kainų, iš tikrųjų tik pablogina situaciją.
Todėl aš manau, kad mes, komitetas, rasime sprendimą, ir visas Seimas priims šitą įstatymą, be kurio biudžeto pradėjimas ir vykdymas yra absoliučiai neįmanomas.
Ačiū.
Dėkoju komiteto pirmininkui.
Kol kas padėkime visus taškus ant „i“ dėl šio įstatymo projekto.
Šiandien posėdyje pritarta 1, 3, 4, 5, 6, 7, 8 ir 9 straipsniams, ir dėl 2 straipsnio priėmimo metu kilusių prieštaravimų komiteto pirmininkas paprašė pertraukos iki artimiausio posėdžio dienos, taigi iki rytojaus.
Mes rytoj balsuosime dėl 2 straipsnio, po to dėl viso įstatymo projekto apskritai.
Prašau.
Ačiū, gerbiamasis Pirmininke.
Norėčiau pasakyti gerbiamajam komiteto pirmininkui ir visam Seimui, kad, suskaičiavus aritmetiškai ir buhalteriškai PVM pakėlimą, nereiškia, kad faktiškai jūs gausite pajamas į biudžetą.
Patikėkime, po 3, 4, 5 mėnesių pamatysite, kad atvirkštinė…
Dėkoju už diskusijas per šoninį mikrofoną, mes suteiksime žodį dėl vedimo tvarkos.
Priminsiu, kad nebūtų J. Sabatauskui klausimų dėl visų straipsnių, kuriuos minėjau, išskyrus 2 straipsnį, mes balsavome ir jiems buvo pritarta.
Dėkojame.
Pereiname prie darbotvarkės 2-9a klausimo – Nr. XIP-154(2).
Tribūnoje pranešėjas – Seimo narys V. Matuzas.
Prašau.
Ačiū, gerbiamasis Seimo Pirmininke.
Manau, kad lydintis įstatymas šiek tiek supaprastėja.
Komitetas yra atsižvelgęs į Teisės departamento pasiūlymus ir siūlo pritarti Vyriausybės pateiktam komiteto patobulintam įstatymo projektui Nr.
XIP-154(2).
Balsavimo rezultatai: už – 6, prieš – 4, susilaikė 1.
Gerai.
Iš viso įstatymo projekte Nr. XIP-154(2) yra 3 straipsniai.
Ir komiteto pirmininkas dėl pasiūlymų ir pataisų.
Taip.
Komiteto pirmininkas, atsižvelgdamas į Seimo kanceliarijos Teisės departamento pasiūlymus, pateikė pasiūlymus ir naują įstatymo projektą.
Įvertinus tai, kad departamento nuomonė yra tokia, kad ši 10 straipsnio 4 dalies redakcija yra parengta negaliojančiai keičiamo įstatymo redakcijai, ir įstatymo projekte turi būti atsisakyta 3 straipsnio, parengtas 2007 m. gruodžio 20 d.
Lietuvos Respublikos kelių priežiūros ir plėtros programos finansavimo įstatymo 10 straipsnio pakeitimo įstatymo Nr.
XP-1402 pripažinimo netekusiu galios įstatymo projektas.
Vadinasi, jau galiojančiame įstatyme yra viskas numatytas, ir mes paprasčiausiai komiteto pirmininko siūlymui pritariame, ir siūlome Seimui pritarti būtent lygiai taip pat.
Aš norėčiau kreiptis į pranešėją.
Aš galiu pristatyti.
Kadangi įstatymo projekto 3 straipsnis, keičiamo įstatymo 10 straipsnis, dar neįsigaliojęs ir turi įsigalioti nuo 2009 m.
sausio 1 d., yra siūloma keisti tik įstatymo 3 ir 5 straipsnius ir įstatymo projekto pavadinimą išdėstyti taip, vienas pasiūlymas yra dėl pavadinimo.
Komitetas siūlo tam pritarti.
Antras pasiūlymas komiteto pirmininko yra, kaip siūlo Teisės departamentas, visiškai atsisakyti 3 straipsnio, išbraukiant jį.
Ir 3 pasiūlymas – buvusį įstatymo projekto 4 straipsnį laikyti 3 straipsniu ir išdėstyti taip, kad šis įstatymas įsigalioja nuo 2009 m.
sausio 1 d.
Čia toks techninis darbas, atsižvelgiant į kitus teisės aktus.
Gerbiamasis pranešėjau, man atrodo, kad mes dubliuojame tą darbą, kurį jau padarėme.
Buvo pateikti pasiūlymai, kurie jau buvo aptarti svarstymo stadijoje.
Mes tiesiog pakartojome, o priėmimui jokių pataisų nėra, yra tik Teisės departamento išvada.
Aš tai ir sakau, apie Teisės departamento išvadą.
Tik išvada, o pasiūlymų jokių nėra gauta.
Dėkoju.
Prašau.
Seimo narys V. P. Andriukaitis.
Gerbiamasis Pirmininke, mes patenkame į keblią situaciją.
Faktiškai pristatoma nauja redakcija.
Tai šiuo atveju reikėtų… 
Yra Teisės departamento išvada, vadinasi, turi būti numatytos ir įstatymo procedūros taip, kaip priklauso.
Kolegos, manau, kad mes taip turėtume ir elgtis.
Jūs turite dabar pristatyti tą naują redakciją ir tada diskutuoti, ir po svarstymo apsispręsti, pritariame ar nepritariame.
Dėkoju.
Tai yra tiesiog suredaguotas tekstas ir išvadą dar kartą perskaitysiu.
Jeigu manysite, kad kažkas ypatinga… 
Alternatyvių įstatymų projektų Teisės departamente negauta, įvertinus įstatymą ir t. t., ir t. t.
Aš manau, kad mes galime balsuoti ir eiti pastraipsniui dėl įstatymo projekto Nr. XIP-154(2).
1 straipsnis.
Kas už tai, kad jam būtų pritarta?
Kol kas prieš – L. Graužinienė.
Prašau.
Ačiū, gerbiamasis Pirmininke.
Aš vėl turiu kreiptis ir į tribūnoje stovintį pranešėją, ir į Seimo Pirmininką.
Pranešėjas iš viso nežino, kurią stadiją pristato ir kokį projektą.
Mes girdėjome, kad yra naujas projektas ir jį pristato.
Seimo Pirmininkas perskaitė: ir t. t., ir t. t.
Iš esmės, aš manau, kad tikrai pavargome, reikia daryti pertrauką, susitvarkyti šiuos dalykus ir tikrai turi pateikti mums normalų įstatymo projektą.
(Šurmulys salėje)
Dėkoju už pastabas.
Ar būtų motyvų už?
Nėra.
Čia jokia ne nauja redakcija.
Taigi už ir prieš kalbėjo.
Siūlau balsuoti.
Kas už tai, kad būtų pritarta svarstomo projekto 1 straipsniui?
Balsavo 91 Seimo narys.
Už – 59, prieš – 28, susilaikė 4. 1 straipsniui pritarta.
2 straipsnis.
Pasiūlymų ir pataisų negauta.
Kas už tai, kad būtų… 
Motyvai prieš ir už.
R. Sinkevičius – prieš.
Prašau.
Ačiū, gerbiamasis Seimo Pirmininke.
Žinote, man atrodo, kad naujame pateiktame įstatyme ir 2 straipsnyje numatomi akcizai neužtikrins reikiamo dydžio Kelių priežiūros plėtros programos finansavimo, todėl lėšų trūks tiek Žvyrkelių programai, tiek Vietinės reikšmės kelių asfaltavimo programai.
Manau, kad tas straipsnis nėra pakankamai išnagrinėtas ir ekonomiškai pagrįstas.
Dėkoju.
Už motyvų nėra.
Taigi kalbėjo už, prieš.
Teikiu Seimui balsuoti.
Kas už tai, kad būtų pritarta priimamo įstatymo projekto 2 straipsniui?
Balsavo 93.
Už – 62, prieš – 30, susilaikė 1. 2 straipsniui pritarta.
Ir paskutinis šio įstatymo 3 straipsnis.
Ar būtų motyvų už, prieš?
Gal galime per stebuklą bendru sutarimu?
Ne.
Gerai.
Prieš – V. P. Andriukaitis.
Prašom.
Gerbiamasis Pirmininke, mes tikrai negalime nutylėti, jog šie daromi pakeitimai tikrai neužtikrins Kelių programos finansavimo.
Manau, dabar mes turime susisiekimo ministrą.
Būtų tikrai įdomu išgirsti, kaip susisiekimo ministras žiūri į tokius drastiškus pokyčius.
Juo labiau kad jam reikės užtikrinti visos kelių (žvyrkelių ir t. t.) infrastruktūros normalų funkcionavimą.
Man norėtųsi išgirsti, kokia susisiekimo ministro pozicija šiuo atžvilgiu.
Mes pritarti negalime.
Ačiū.
Ar norės atsakyti žvyrkelių ministras?
Ne.
Dėkoju.
Motyvai prieš išgirsti.
Motyvų už nėra.
Siūlau balsuoti.
Kas už tai, kad būtų pritarta minėtam įstatymo straipsniui?
Prašom.
Balsavo 99.
Už – 65, prieš – 29, susilaikė 5. 3 straipsniui pritarta.
Dabar mes šį įstatymo projektą priimsime visą.
Motyvai: 4 kalba už, 4 – prieš.
Prašom užsiregistruoti.
Motyvai dėl viso įstatymo projekto Nr. XIP-154(2).
Seimo narys J. Olekas.
Prašom.
Ačiū, gerbiamasis Pirmininke.
Kadangi nematyti kalbančių už, gal galime bendru sutarimu nepritarti šiam įstatymui?
O jeigu iš esmės, tai norėčiau pasakyti, kad toks beveik per pusę kai kuriais straipsniais Kelių priežiūros programos finansavimo mažinimas sudaro galimybes, kad mes ir toliau negalėsime užtikrinti saugumo keliuose.
Pirma, tai nėra tik pinigai dėl kelių sutvarkymo.
Mes žinome, kad nesutvarkius kelių išlieka didelis avaringumas, žūva žmonės, todėl pradėta programa, kuri buvo išdėstyta beveik per ketverius metus, atskaitymų augimas kasmet beveik po 10 % leido bent jau šiais metais kartu su gerai vykdoma reklamine programa labai sumažinti autoįvykių skaičių, žuvusiųjų keliuose skaičių ir sužeistųjų skaičių.
Dabar dėl vienokių ar kitokių finansinių sumetimų mažinti finansavimą šiai programai ir palikti be darbo daugelį rajonuose gyvenančių žmonių, toliau palikti neprižiūrimus kelius būtų didžiulė klaida.
Gerbiamieji kolegos, aš kviečiu įsiklausyti į mūsų diskusijoje specialistų išdėstytus argumentus dėl kelių priežiūros įmonių veiklos, dėl tų investicijų, kurios ateina čia, į Lietuvą, ir kurios skatina mūsų ūkį, į tuos argumentus, kuriuos aš dėsčiau dėl saugumo keliuose.
Tokiam įstatymui siūlau nepritarti.
Kviečiu balsuoti prieš.
Dėkoju, kaip visuomet, punktualiam Seimo nariui J. Olekui.
Ačiū.
Seimo narys E. Masiulis.
Labai ačiū, Seimo Pirmininke.
Labai malonu, kai artėjant pusiaunakčiui kas nors pasigenda susisiekimo ministro.
Noriu pasakyti, kad, be jokios abejonės, Kelių fondo pinigai lygiai taip pat solidariai, kaip ir kitos įvairios valstybės biudžeto eilutės, patiria tam tikrą netektį, bet tai yra solidarus sprendimas, todėl aš tikrai didelių problemų nedarau.
Noriu pasakyti, ar gerbiamajam J. Olekui ir Seimo nariui V. P.
Andriukaičiui yra žinoma, kiek jūsų Vyriausybė liko įsiskolinusi kelių įmonėm?
Šiandien įsiskolinimas siekia 450 mln. Lt.
Tas įsiskolinimas yra atsiradęs, kolegos, dėl jūsų labai rožinių planų, bet akivaizdžiai matyti, kad tie planai ir pakeltos pajamos yra nevykdomos.
Mes galime gražiai atrodyti Lietuvos žmonėms, Lietuvos kelininkams ir sakyti, kad kitų metų Kelių fondo lėšos bent 0,5 mlrd. turėtų būti didesnės, bet lygiai taip pat kitų metų pabaigoje mes jau turėsime ne 450 mln., o 1 mlrd. litų įsiskolinimą Lietuvos kelininkams.
Tai prašom pasakyti, ar tokia politika yra padori, ar tokia politika veda prie to, kad piliečiai pasitikėtų savo valstybe?
Plius aš, kaip susisiekimo ministras, užtikrinu dėl dabar esančios sąmatos ir dabar galiojančių konkursų, kad galima juos organizuoti taip, kad su esamais pinigais galima būtų padaryti daugiau darbų, skaidriau naudojant šias lėšas, efektyviau jas panaudojant.
Kviečiu pritarti šiam įstatymo projektui.
Tikrai manau, bendromis pastangomis mes galėsime užtikrinti, kad kitais metais lėšų ir dėmesio kelių priežiūrai ir pagrindiniams infrastruktūriniams kelių objektams netrūktų.
Ačiū.
Seimo narys B. Pauža.
Negalima vietoj.
Iš eilės – Z. Balčytis.
Prašom.
Ačiū, gerbiamasis Pirmininke.
Gerbiamasis kolega ministre, iš tikrųjų situacija šiek tiek bus sudėtingesnė, bet jūs esate dar jaunas ir galbūt ne viską žinote, kad kai kurios kitos valstybės eina visiškai kitu keliu – kaip tik stiprindamos infrastruktūros finansavimą tokioje sudėtingoje situacijoje, kartu užtikrindamos infrastruktūros palaikymą ir darbo vietų išlaikymą.
Kiek jus prisimenu, jūs buvote labai išradingas kurdamas įvairius epitetus kitiems kolegoms, ypač pozicijai, kai būdavote opozicijoje.
Aš tikrai labai bijau, kad jūs tapsite turbūt pirmuoju ministru, kuris iš esmės būsite atsakingas už visos susisiekimo sistemos naikinimą.
Nes mažinate akcizą nuo 80 iki 55, tai yra šimtai milijonų litų, atsisakote tam tikros dalies, kuri buvo skirta savivaldybėms, 20 %, ir net nesuprantate, kas yra Žvyrkelių programa.
Tai yra kiekvienais metais skirti nuo 80 iki 120 mln. savivaldybėms finansuoti patiems blogiausiems keliams.
Jūs šiandien lengva ranka sutinkate su visais kitų koalicijos partnerių siūlymais, tai mes tikrai esame ir būsime labai susirūpinę ateityje jūsų kuruojama sritimi.
Tai šitą žinokite.
Ačiū.
Seimo narys J. Dautartas.
Prašom.
Žodis jums.
Mielieji bičiuliai, čia kažkas iš kolegų pasakė tokią repliką, kad opozicija nemato, o valdančioji dauguma negirdi.
Galbūt čia yra tam tikra tiesa, bet norėčiau pasakyti, kodėl aš kviečiu balsuoti už.
Pirmiausia mes visiškai suprantame, kad visos lengvatos, kurios pradingo ir dėl socialinių projektų, ir dėl PVM lengvatų, ir dėl regioninių kelių, yra skaudžios, bet vis dėlto politinis sprendimas yra toks.
Mes turime surinkti bent metams biudžetą.
O dėl to, apie ką kalbėjo gerbiamasis Zigmas, tai, gerbiamasis Zigmai, prisipažinkite dėl paprastos priežasties.
Aš, kaip Seimo narys, pakankamai su gerbiamuoju V. Puodžiuku kalbėjau pirmaisiais antraisiais metais, o po to jau nusivyliau ir supratau, kad nepakeičiama, regioniniams keliams kaip buvo 20 %, taip ir liko.
Kita vertus, sutikdamas su juo, kad mesdami į infrastruktūrą mes daug ką išgelbėjame, reikia pasakyti tiesą.
Keturios firmos, gerbiamasis Zigmai, gerbiamasis Butkevičiau, keturios firmos, aš nesakau, kad ten karteliniai susitarimai, apie 1 mlrd. 200 mln. Lt pasidalija.
Kelių kokybės klausimas išlieka, išlieka.
Iš tikrųjų mūsų kelių kokybė yra kaip ir gera, bet remonto darbai todėl ir vyksta, manau, ministras yra teisus, kad konkursai turėtų būti skaidresni, tada galima daug ką laimėti.
Kviečiu balsuoti už.
Dėkojame.
Prašom.
Seimo narys V. P.
Andriukaitis.
Gerbiamieji kolegos, gerbiamasis susisiekimo ministre, aš labai džiaugiuosi, kad šį kartą jūs dalyvaujate, nes praeitą kartą jūsų pozicijos mums buvo neaiškios.
Kaip minėjo kolega J. Dautartas dėl tų įmonių, kurios laimi konkursus, reikėtų būti labai tiksliems.
Kelių direkcijos organizuojami konkursai yra audituojami ir labai matomi.
Kas kita, kad Lietuvoje yra 5–6 stambios įmonės, kurios dėl pajėgumų, kvalifikacinių standartų ir turimos technikos yra lyderės.
Ar imsime „Kauno tiltus“, ar kitas įmones, kurios tikrai yra lyderės ir kurias vargu ar šiandien kas pakeis, nebent jūs atvertumėte vartus ir į mūsų biudžeto pinigus įleistumėte užsienio kompanijas.
Tada taip ir sakykite, kad mes norime padaryti taip, kad čia konkuruotų įvairios užsienio firmos, tada būsite teisūs.
Kas kita, kad tai yra labai permatoma, kiaurai matoma sistema ir joje dažnai kiti įvairūs konkurentai surengia daug purvinų akcijų, kad sukompromituotų mūsų kelininkus.
Mūsų kelių kokybė, kelių priežiūra kur kas geresnė nei Estijos, Latvijos ar Lenkijos ir tai yra didelis pasididžiavimas.
Bet, kai aš žiūriu į tai, kiek bus sumažinta Kelių programa, čia kolegos minėjo, tiek buvęs susisiekimo ministras Z. Balčytis, tiek A. Butkevičius, kuris kalbės po manęs, yra tos srities puikūs specialistai ir žinovai, lieka jus visus, kolegos, įspėti, kad šis kelias yra pragaištingas.
Visų pirma, tai užtikrintos darbo vietos, užtikrintos pajamos, tai yra galimybė…
Laikas.
…padidinti BVP.
Kolegos, pritarti šiam pasiūlymui niekaip negalima.
Ačiū.
Kalbės Seimo narys K. Starkevičius.
Klausausi kairės pusės ir prisimenu 2004 m. ir tokį garsų vaizdo klipą, kai važiuoja furgonas ir įkrenta į griovį.
Ten reklamuojama Darbo partija, kur ji mus veda.
Tai iš tikrųjų dabar, kas susiję su keliais, jūs mus visus nuvedėte į griovį.
Nejaugi jūs nesuprantate, kodėl mes mažiname tą programą?
Pažiūrėkite realiai, kokie keliai buvo asfaltuojami, į kur.
Kur gyvena ministras, ten keliai buvo asfaltuojami, ten buvo norima steigti krovinių terminalus.
Prisiminkime garsiąsias vilas, kad ir buvusio Prezidento Algirdo Brazausko kaimo sodybą.
Ten buvo tiesiamas kelias.
Ar tie keliai buvo tiesiami?
Pažiūrėkime, aš ne kartą rašiau raštus, ar jūs patikrinote nors vieną išasfaltuotą dangą po penkerių metų, ar išlaikė tuos penkerius metus?
Jūs vėl iš naujo asfaltuodavote.
Nesijuokite, pone Butkevičiau, taip buvo.
Švaistėme lėšas į kairę, į dešinę, asfaltavome kelius, tais keliais daug mūsų žmonių išvažiavo į Vakarus, nes buvo nefinansuojamos kitos programos.
Štai dabar turim, ką turim.
Jūs dabar klausiate, kas atsitiko, kodėl mažiname programą?
Todėl, kad tas sunkvežimis, mielieji, šiandien įvirto į griovį.
(Balsai salėje)
Dėkojame.
Tęsiame diskusiją tema „Asfaltuok žodžiui kelią“.
Seimo narys A. Butkevičius.
Prašau.
Dėkoju, Seimo Pirmininke.
Tikriausiai čia daugeliui jau reikia poilsio, nes naktinis darbas rezultatų tikrai jau neduoda, nes kalbame visai ne į temą.
Norėčiau atsakyti savo kolegai, nors aš nemėgstu kritikuoti esamų ministrų, ypač kai pats ėjau tas pareigas.
Kolega, jus turbūt jau turėjo informuoti, kad iš tų 450 mln. Lt 300 mln. Lt yra Europos Sąjungos lėšos.
Jos niekur nedingsta, bet kažkodėl Finansų ministerija, kiek žinau, kol kas yra pervedusi tik apie 70 mln. Lt.
Tos lėšos persikelia į kitus metus ir jokios tragedijos čia nėra.
Čia yra gebėjimai, kurie parodo, kad tik viena Susisiekimo ministerija iš 2007–2013 m. finansinės perspektyvos sugebėjo pradėti panaudoti lėšas.
Tarp Europos Sąjungos valstybių Lietuva yra antroji, jeigu žiūrėtume pagal transporto sektorių, kelių sektorių – tai pirmoji.
Tai yra pavyzdinė šalis, kuri rodoma kitoms Europos Sąjungos šalims.
Gerbiamasis Dautartai, galiu jums pasakyti, kad Kelių direkcija nė vienos bylos dėl konkursų teisme nepralaimėjo.
Tai yra pavyzdys, kaip puikiai yra organizuojami konkursai.
Nereikia kalbėti apie kokias nors keturias įmones, kurios jau seniai buvo Lietuvoje, dabar, jūsų žiniai, konkursuose dalyvauja 29 įmonės.
Aš, kaip buvęs ministras, jus galiu drąsiai užtikrinti, kad tai yra patys skaidriausi konkursai Lietuvoje.
Tai rodo teismų bylos, jeigu kas nors skundėsi.
Reikėtų tai žinoti.
Dėl kokybės.
Jeigu nežinote, yra atskiras Kelių tyrimo institutas.
Europos Sąjunga audituoja kiekvieną aktą, norint gauti finansavimą, norint jį pasirašyti, reikia gauti jų parašą.
Nežinau, kokia yra pasenusi jūsų informacija.
Ir dar labai trumpai iš esmės.
Visos šalys ekonominės krizės laikotarpiu investuoja į infrastruktūrą, kad išsaugotų darbo vietas.
Jūs elgiatės atvirkščiai.
Artimiausiu metu gresia didelis bankrotas kelių tiesimo ir priežiūros įmonėms ir į gatves išeis per 3 tūkst. darbuotojų.
Atvirkščiai, jūs darote krizinę situaciją.
Laikas.
Ačiū.
Žodis R. Sinkevičiui.
Prašom.
Ačiū, gerbiamasis Pirmininke.
Aš tikrai agituoju balsuoti už pateiktą įstatymo projektą.
Atsiprašau, jeigu galima, šiek tiek arčiau mikrofono, negirdėti.
Kviečiu balsuoti už įstatymo projektą, kurį pateikė Permainų koalicija.
Permainų tikrai reikia, atsinaujinimo reikia, bet permainos būna įvairios.
Aš manau, kad balsuodami už šį įstatymą mes prisiminsime tas permainas, palyginsime su buvusiu laikotarpiu ir būsime dėkingi tam praėjusiam laikui, kai tikrai kas nors vyko.
Ačiū.
Dėkoju.
Taigi motyvai keturi už ir keturi prieš pasakyti.
Teikiu balsuoti įstatymo projektą Nr. XIP-154(2).
Kas už tai, kad būtų priimtas Kelių priežiūros ir plėtros programos finansavimo įstatymo 3, 5 straipsnių pakeitimo ir papildymo įstatymas, prašom balsuoti.
Balsavo 69 Seimo nariai.
Už – 69, prieš ir susilaikiusių nėra.
Užsiregistravo 70.
Balsavimas atidedamas.
Gerbiamieji kolegos, toliau projektas Nr. XIP-154(2).
Ar gali salėje būti bent jau tyla?
Gerbiamasis Kęstuti!
Ypatingas dėmesys jums, jūs galite suvaldyti ūžiančią auditoriją.
Būkite malonūs, sėskite visi į savo vietas.
Kelių priežiūros ir plėtros programos finansavimo įstatymo 3, 5 straipsnių pakeitimo ir papildymo įstatymo projektas.
Pranešėjas – V. Matuzas, Biudžeto finansų komitetas.
Ačiū.
Gerbiamieji kolegos, pagrindinis komitetas buvo paskirtas Biudžeto ir finansų komitetas.
Seimo kanceliarijos Teisės departamentas siūlė padaryti kai kurias pataisas, nes buvo parengta redakcija negaliojančios keičiamo įstatymo redakcijos.
Komitetas siūlo pritarti.
Dėl to buvo padarytos trys komiteto pirmininko K. Glavecko pataisos, joms komitetas pritarė bendru sutarimu.
Dėl kitų pataisų, kurias teikė Seimo nariai.
Seimo narys J. Razma teikė pataisą, kad metinėse sąmatose būtų numatome ne 20 %, o 25 %, komitetas nepritarė šiai pataisai.
Motyvai būtų tokie, kad pritarus pasiūlymui sumažėtų lėšos valstybinės reikšmės keliams tiesti ir infrastruktūroms finansuoti ir pritrūktų lėšų kofinansuoti projektams, kurie yra vykdomi ir už Europos Sąjungos lėšas.
Seimo narių A. Butkevičiaus, pono A. Syso ir gerbiamojo Z. Balčyčio siūlymas vietoj skaičiaus 55 įrašyti skaičių 65, t. y.
į programos finansavimo sąskaitą pervesti ne 55 %, o 65 % akcizo pajamų.
Komitetas siūlo nepritarti šiai pataisai.
Motyvai būtų tokie.
Vyriausybės pateiktame įstatymo projekte numatytas akcizo pajamų sumažinimas kelių priežiūrai susijęs su mažinamų sumų perkėlimu 2009 m.
valstybės biudžeto subalansavimui ir, nesant alternatyvių lėšų šaltinių valstybės biudžetui subalansuoti, siūlymas nepriimtinas.
Kita pataisa.
Dėl…
Gerbiamasis kolega, gal dabar pataisų nesakykite, jūs tik perskaitykite bendrą komiteto išvadą.
Gerai.
Galutinę išvadą.
Galutinė išvada yra iš esmės pritarti iniciatorių… 
Atsiprašau, atsiverčiau Ekonomikos komiteto.
Balsavimo rezultatai: už – 6, prieš – 4, susilaikė 1.
Kokia komiteto išvada?
Pritarti.
Pritarti įstatymo projektui.
Taip, pritarti įstatymo projektui.
Gerai, kolega, ačiū.
Ekonomikos komiteto vardu – A. Endzinas.
Dėkoju, gerbiamoji pirmininke.
Gerbiamieji kolegos, Ekonomikos komitetas, kaip papildomas komitetas, svarstė įstatymo pataisas ir priėmė sprendimą: iš esmės pritarti iniciatorių pateiktam įstatymo projektui ir pasiūlyti pagrindiniam komitetui jį patobulinti atsižvelgiant į Seimo kanceliarijos Teisės departamento pastabą ir Seimo nario J. Razmos pasiūlymą.
Balsavimo rezultatai: 5 – už, 4 – prieš, susilaikiusių nebuvo.
Ačiū, kolega.
Diskusijose užsirašė kalbėti 8 žmonės.
Socialdemokratų frakcijos vardu – Z. Balčytis.
(Balsai salėje) A. Butkevičius.
Prašau.
Frakcijos vardu.
Dėkoju, posėdžio pirmininke.
Gerbiamieji kolegos, tai yra nepaprastai svarbus įstatymo projektas.
Norėčiau pabrėžti keletą aspektų.
Lietuvoje transporto sektorius tapo vienu iš lyderių kaip ekonomikos šaka, kuri sukuria didžiausią bendrąjį vidaus produktą.
2007 m. bendrojo vidaus produkto buvo sukurta daugiau kaip 13 %, visa tai buvo pasiekta, kai buvo gerai investuotos lėšos į infrastruktūrą.
Mūsų šalis yra pripažinta ne tik Europoje, bet ir pasaulyje kaip tranzitinė šalis, ir ši programa, apie kurią mes šiandien diskutuojame, reikia pasakyti, dar nėra patyrusi tam tikrų ekonominių problemų, nes Kelių priežiūros ir plėtros programa turi savo pajamų šaltinius.
Šiais metais yra numatyta gauti lėšų 1,8 milijardo Lt, bus nesurinkta (planuojama) tik apie 130 – 140 mln.
Aš manau, kad šis sektorius yra nepaprastai svarbus ir dėl kito labai aktualaus dalyko – nedarbo didėjimo.
Jeigu mes nekeistume šios programos arba dar persigalvotume, tai tikrai šitas sektorius vystytųsi ir ateinančiais metais, galima sakyti, sėkmingai, ir tie žmonės, kurie dirba kelių tiesimo įmonėse, kelių priežiūros įmonėse, neliktų bedarbiai, nereikėtų darbuotojų atleisti iš darbo.
Kas atsitiks, jeigu bus priimtas šis įstatymas?
Šiuo metu atskaitymai nuo naftos produktų į Kelių priežiūros ir plėtros programą sudaro 80 %, o įstatymo projekte siūloma palikti 55 %.
Galiu drąsiai pasakyti, kad ateinančiais metais, jeigu bus toks finansavimas Kelių priežiūros ir plėtros programa bus skirta tik Europos Sąjungos lėšoms kofinansuoti, nes prioritetas turės būti numatytas Europos Sąjungos lėšoms įsisavinti, o visi kiti kelių tiesimo darbai bus sustabdyti, jau nekalbu apie didelius ginčus dėl žvyrkelių darbų atlikimo rajonuose.
Turiu pasakyti, kad praėjusiais metais Lietuvoje buvo išasfaltuota 260 km., šiais metais 370 km., kitais metais 0. Nežinau, kaip reaguos visuomenė, kai sužinos tokią informaciją.
Noriu pabrėžti, tai, kad pastaruoju metu net ir naujasis Jungtinių Amerikos Valstijų prezidentas B. Obama, Prancūzijos – N. Sarkozy, Vokietijoj – kanclerė A. Merkel deklaruoja, kad reikia išsaugoti esamas darbo vietas.
Ką tos šalys daro?
Žinodamos sunkią ekonominę situaciją, pirmiausia numato prioritetą skirti lėšų infrastruktūrai vystyti.
Tai ir mes taip pat turime elgtis.
Bet mes vis dėlto šios programos pavyzdžiu rodome, kad pačią vištą, kuri dar deda kiaušinius, reikia parduoti arba kažką kitaip padaryti, kad jinai jų nebedėtų.
Toliau, turiu pasakyti, jeigu bus priimtas šis įstatymas, savivaldybėms asignavimai keliams ateinančiais metais 35 % sumažės.
Manau, tai dar vienas pavyzdys, kad mes žengiame neteisingu keliu.
Ką Lietuvai duoda išvystyta infrastruktūra, nekartojant to, kad apie Lietuvą žino jau ir Kinija, ir Honkongas, ir Singapūras, ir Azijos šalys, nes jinai buvo tose šalyse pristatyta ir teigiamai įvertinta?
Vien Klaipėdos jūrų uostas dėl geros geležinkelio ir automobilių kelių infrastruktūros šiais metais pirmą kartą tapo Baltijos jūros uostų lyderiu.
Praėjusiais metais krovinių skaičius Klaipėdos jūrų uoste išaugo, lyginant su 2006 m., 16 %, šiais metais, nors esant ekonominiams sunkumams, vakar dienos augimas buvo 11 %.
Tai rodo, kad tikrai mes iki šios dienos ėjome labai teisingu keliu.
O, pavyzdžiui, jūrų uoste viena sukurta darbo vieta sukuria dar 5 darbo vietas už uosto.
Ir per pastaruosius 3 metus automobilių keliais tranzitas išaugo daugiau kaip 4,5 karto negu prognozavo tam tikri ekspertai, kurie buvo atlikę galimybių studijas.
Aš manau, mums reikėtų rimtai susimąstyti ir pagalvoti, kas bus, nes jau girdėjome, kad „Panevėžio keliai“ atleidžia 250 darbuotojų, Kauno keliai ruošiasi atleisti 400 darbuotojų.
Ir šitas sektorius, jeigu bus priimta šita programa, atleis maždaug 2000 žmonių.
Man labai gaila ir liūdna ir aš galiu pasakyti jau ne kaip politikas, bet kaip ekonomistas, kad ekonominio sunkmečio laikotarpiu tos programos, kurios sukuria didelę pridedamąją vertą, kurios garantuoja pajamas žmonėms, kurios garantuoja grąžą į biudžetą ir tos, kurios duos kapitalo grąžą ateityje, turi būti finansuojamos 100 %.
Ačiū už dėmesį.
Ačiū, kolega.
Toliau kalbės J. Olekas.
Ačiū, gerbiamoji posėdžio pirmininke.
Gerbiamieji kolegos, kolega Algirdas pateikė labai svarius ir aiškius argumentus, skaičius, kaip nukentėtų Lietuvos ūkis, kartu ir mūsų kitų metų biudžetas, jeigu būtų mažinama kelių priežiūros finansavimo programa.
Aš norėčiau pabrėžti dar vieną aspektą – ši programa ir jos finansavimas nebuvo vienodas visą laiką, programa buvo priimta kaip ilgalaikė programa ir kiekvienais metais lėšos, skiriamos šios programos finansavimui nuo pajamų akcizo, nuolatos didėjo.
Ir tik 2008 m. pasiekė 80 % ribą.
Be jau minėtos ekonominės naudos, be darbo vietų kūrimo, aš norėčiau pabrėžti šios programos tolygų išsidėstymą po visą Lietuvą.
Mes sukuriame darbo vietas ne tik didžiuosiuose miestuose, ne tik centruose, darbo gauna žmonės, gyvenantys ir dirbantys įvairiuose Lietuvos rajonuose, ypač, kai mes kalbame apie žvyrkelių asfaltavimo programą.
Taip pat norėčiau pasakyti, kad šios investicijos neliko nepastebėtos ne tik ekonominiu požiūriu, bet jos davė milžinišką efektą sveikatos ir žmonių gyvybių išsaugojimo prasme.
Būtent 2007 m., o ypač 2008 m., Lietuvos keliuose labai sumažėjo žuvusių ir sužeistųjų.
Be abejo, tai yra ir tam tikros informacinės programos pasekmė, bet ne mažiau svarbu, kad labai pagerėjo Lietuvos kelių būklė.
Mes ir patys, važinėdami tiek magistraliniais, tiek mažesniais Lietuvos keliais matome, kad sutvarkyti, paženklinti, aptverti keliai užtikrina kur kas saugesnį jų panaudojimą ir geresnį susisiekimą su atokiais Lietuvos kampeliais.
Todėl atsižvelgus į visus argumentus, man atrodo, kad būtų didelė klaida priimti sprendimą labai sumažinti finansavimą kelių priežiūros programai.
Kolegos, kviečiu įsiklausyti į šiuos pateiktus argumentus ir nepritarti teikiamiems pasiūlymams.
Ačiū.
Labai ačiū, kolega.
Veselka.
Gerbiamasis Juliau, prašau į tribūną.
Gerbiamieji kolegos, labai gerai gerbiamasis A. Butkevičius pagrindė skaičiais, aš noriu irgi dar šiek tiek pridurti.
Kelių statyba nėra vien tik kelių statybos įmonių užimtumas.
Lygiagrečiai su kelių statyba yra kasybos pramonė, tai yra kasa žvyrą, statybinių medžiagų pramonė eina lygiagrečiai ir dalis transporto, kuris tiesiogiai nepriklauso kelių įmonėms.
Taigi 4 ekonominės šakos yra susijusios su kelių statyba.
Vakar kelių direkcijos direktorius pasakė, kad dėl šitų pakeitimų kelių statyba neteks pusės milijardo litų.
Vien kelių statybos įmonės planuoja atleisti ne 2000, o 3000 žmonių.
Lygiagrečiai statybų pramonė turės atleisti, turės atleisti kasybos pramonė ir kitos transporto įmonės, kurios teikia patarnavimus.
Vadinasi, šitas sektorius efektyvumo požiūriu bus žlugdomas.
Dabar pažiūrėkite kitu aspektu – krizė visur, ūkinių subjektų kainos, akcijos kritusios.
Visa kelių pramonė yra nacionalinė, dar yra lietuviška.
Ir mes, mažindami šitą finansavimą, dar labiau numušime jų rinkos kainą.
Gerbiamieji kolegos (čia vienas tautininkas sėdi), nejaugi jums blogai, kad Lietuvoje veikia lietuviškas kapitalas?
Nejaugi jūs už tai, kad kuo greičiau ir kuo pigiau ateitų vien tik užsienio kapitalas?
O kas sukėlė krizę?
Užsienio kapitalas.
Jeigu žiūrėtume strateginiu požiūriu, būtina perimti tų šakų, kurių jie dar nevaldo, valdymą.
Šitos sistemos įdiegimas – ne tik laikini sunkumai, bet ir strategiškai užimti naudingas ūkio šakas užsieniečiams… veltui.
Nesuprantu, kaip mes čia galime, turime 20 metų nepriklausomybės ir vis labiau atiduodame verslą į užsieniečių rankas, o patys pasiliekame tik su kastuvais kasti.
Gerbiamieji kolegos, štai to jūsų kompleksinio vertinimo aš niekaip nesuprantu.
Apskritai dauguma pakeitimų įstatymuose, susijusiuose su mokesčiais, kalba apie viena – kaip atimti iš verslo daugiau pinigų.
Nesuprantu valstybės politikos, kurios tikslas iš verslo atimti daugiau pinigų, o nepadėti sunkmečiu verslui.
Ar jūs galite man pasakyti nors vieną valstybę, kuri krizės atvejais stabdo infrastruktūros finansavimą?
Nežinau nė vienos pasaulio valstybės.
Krizės atveju kur valstybė deda pastangas – kelių infrastruktūrai, uostų infrastruktūrai, ryšių infrastruktūrai ir statybai, gyvenamųjų namų statybai.
Mes darome viską priešingai ir sakome, kad 2009 m.
bus labai didelė krizė, dar tęsis 2010 m., o 2012 m., kai jau jų nebus valdžioje, tada viskas gerės.
Ką sugriausime dabar, aš bijau, kad ir 2012 m. bus daug sunkiau atstatyti.
Todėl manau, kad yra klaida taip mažinti kelių finansavimą.
Aš negaliu pritarti šitam įstatymo projektui.
Ačiū, kolega.
Toliau kalba B. Vėsaitė.
Gerbiamieji kolegos, kadangi krizę išgyvena visa Europa, tai ką pirmiausia siūlo Europos Komisija?
Pirmiausia siūlo, kad būtų išlaikomos darbo vietos.
Darbo vietos išlaikomos investuojant į infrastruktūrą.
Lietuva elgiasi priešingai.
Jeigu mes dabar sutaupome neinvestuodami apie 100 mln. Lt, tai prarasime 300 mln., nes žmonės šitoje srityje tikrai uždirbdavo neblogai.
Dirbdavo jauni žmonės, pasiėmę kreditus.
Faktiškai tai yra nenutrūkstama grandinė, kuri paskui save trauks visus šeimos narius, ir mes turėsime prie Darbo biržos su ištiesta ranka prašančių bedarbių armiją.
Aš manau, tai tikrai neteisingas kelias.
Balčyčio ir A. Butkevičiaus pataisai, nes ji šiek tiek švelnina padėtį.
Nepritarčiau J. Razmos pataisai, nes ji nepataiso padėties, ir juo labiau kad kelininkai atėję sakė, kad jiems trūksta ne vieno šimto milijonų dėl struktūrinės paramos lėšų paėmimo.
Siūlyčiau labai apgalvotai priimti sprendimus, nes už šio sprendimo – žmonės, jų šeimos nariai ir apskritai Lietuvos verslas, Lietuvos susisiekimas, visa logistika, ir tai yra ne tiek žmonių, kiek sakėte, 20–30, bet dauginkite tris keturis kartus.
Labai apgalvokite prieš priimdami sprendimą.
Ačiū, kolege.
Toliau kalba K. Daukšys.
Ačiū, pirmininke.
Gerbiamieji kolegos, iš tikrųjų, ko gero, trys posėdžiai, kai naujoji dauguma pristato savo ekonominę programą ir tai programai įvykdyti pakeistus įstatymus.
Nežinau, ar gerbiamajam A. Kubiliui nors vienas rimtas ekonomistas pasakė, kuo baigsis visų ekonomikos šakų žlugdymas ir iš tikrųjų kiek jie surinks, nes, dar kartą sakau, tos prognozės, kurias sukūrė Finansų ministerija, per 6 savaites pasikeitė tris kartus.
Jeigu Finansų ministerijos darbuotojai melavo G. Kirkilo Vyriausybei, manau, kad ponas A. Šemeta galėtų tuos darbuotojus nubausti.
Jeigu jie meluoja ponui A. Šemetai ir pono A. Kubiliaus Vyriausybei, vadinasi, iš viso negerai.
Paskaičiuokime paprastus dalykus.
Aišku, kelininkai galbūt per daug gerai gyveno iki šiol, ir čia būtų galima kalbėti įvairiai, bet šiandien pati Vyriausybė sako, kad krizė, pati Vyriausybė nupjauna nuo tos šakos, kuri – a – yra lietuviška, b – galėtų šiandien krizės metu generuoti lėšas tiems patiems mokesčiams mokėti.
Nupjauna nuo visų gamybos šakų ir nuo visų paslaugų šakų, kurios šiandien Lietuvoje yra ir Lietuvoje daro savo verslą, padidindamos PVM, padidindamos kitus mokesčius.
Prie ko tai atves?
Tas atves prie paprastų dalykų, kad jūs nugramzdinsite Lietuvos ekonomiką į tokį atsilikimą, kurio paskui ir per penkerius metus neišsrėbsime.
Dar blogiau yra tai, kad premjeras pačią pirmą dieną išrinktas nuvažiavo į Europos Sąjungos Vadovų susitikimą ir pasidavė, kad Ignalinos atominės elektrinės mes net dvejiems su puse metų nepratęsime, nors techniškai galime.
Tas mums atneš 6 mlrd. nuostolio.
O dabar mes realiai graibome po 100 mln. tiems 6 mlrd. nuostolio padengti.
Tai pasakykite man, kur čia visa ekonominė logika?
Sakote, mes už tai gavome papildomų ATL’ų.
Jeigu mes nustekensime ekonomiką tokiais tempais, mums nereikės papildomai elektros gaminti.
Ir ATL’ų nereikės, nes tiek, kiek Lietuvos gyventojai suvartoja elektros, užteks, ko gero, vieno Kauno HES’o, o jis aplinkos neteršia.
Jeigu mūsų pramonė stovės, nereikės ir Elektrėnų kurti.
Gerbiamieji koalicijos partneriai, suprantu, kad jums labai svarbu kaip nors „pramušti“ šiuos įstatymus į juos net neįsigilinus.
Bet patikėkite manimi – jūsų asmeninis noras „pramušti“ yra tik noras kelių arba keleto žmonių.
O dėl to, ką jūs padarysite Lietuvai, bus visiems žmonėms negerai.
Ir pasakymas, kad paskui mūsų nerinks, nieko neišgelbės, nes jeigu mes šiandien sužlugdysime Lietuvos ekonomiką…
Aš jums pasakysiu, kuo viskas baigsis po visų šių dalykų.
Viskas baigsis tuo, kad kitų metų rudenį visi gerbiami bankai (…) švedus, norvegus, suomius, supirks pigiai lietuviškas įmones, kurios dar čia liko, ir atsivers visi kreditų maišeliai.
Štai ką jūs pasieksite.
Ir tada nežinau kam dėkosite.
Ačiū už dėmesį.
Ačiū, Kęstuti.
Kalba V. P.
Andriukaitis.
Gerbiamieji Seimo nariai, gerbiamoji posėdžio pirmininke, svarstome klausimą, kuris galėtų būti geras pagrindas diskutuoti pozicijai ir opozicijai dėl bendro sprendimo priėmimo.
Šiuo atveju mes visiškai puikiai suprantame, kad pateiktas projektas, toks, koks yra, sukels labai daug neigiamų pasekmių.
Kolegos, kurie išvardijo įvairiausius šios problemos aspektus, galiu pasakyti, visi labai aiškiai akcentavo visiškai nepakankamą šio pateikto projekto ekonominį pagrindimą.
Bet šioje salėje aš nematau susisiekimo ministro E. Masiulio.
Štai buvęs susisiekimo ministras A. Butkevičius labai ramiai ir dalykiškai išdėstė situaciją ir pateikė esamą padėtį, tačiau būtų labai gerai mums girdėti E. Masiulio argumentus, ar jis, perimdamas iš A. Butkevičiaus šią ekonomikos šaką ir stodamas prie Susisiekimo ministerijos vairo, tikrai galėtų pasakyti, kad, tarkime, tas finansinis paketas, kuris buvo skirtas Susisiekimo ministerijai ir kelių priežiūrai, tvarkymui, tikrai buvo per didelis, ir naujasis ministras E. Masiulis tikrai susitvarkys su problemomis, gaudamas štai tokią atskaitymų į kelių programą finansinę perspektyvą.
Būtų labai miela girdėti vieno ir kito ministro debatus ir pamatyti, kokie naujo ministro argumentai, kad jis sutinka su štai tokia ekonomine finansine perspektyva, ir jis gali pasakyti, kad taip, ta šaka išsivers su šiais finansais.
Aš manau, mums reikia pereiti prie šios naujos pozicijos, kad buvę ir esami ministrai pasikeistų nuomonėmis, opinijomis čia, parlamento salėje.
Galėtume girdėti argumentus, galėtume girdėti debatus tokius, kokių reikia.
Galiu pasakyti, per praėjusius ketverius metus Socialinių ir ekonominių tyrimų institute man teko dalyvauti sudėtinguose projektuose kartu su (…) ir kitomis kompanijomis nagrinėjant Lietuvos kelių fondo finansuojamų programų perspektyvas, susipažinti su auditu, susipažinti su įvairiais niuansais, taip pat ir geležinkelio sektoriuje, rašyti didžiulę geležinkelio transporto sektoriaus studiją dėl perspektyvų, dėl „Rail Baltica“ geležinkelių transporto restruktūrizavimo.
Tuo kontekstu galiu pasakyti, kad atskaitymų į Kelių fondą programa labai susijusi ir su geležinkelių sektoriumi, ir su kitais, nes keliai, infrastruktūra palies uostus, palies geležinkelius, palies daugelį mazgų.
Tai yra didžiulis tarpsektorinis ekonominis bendradarbiavimas, kurį galima labai suparalyžiuoti, jeigu, tarkime, atskaitymai į Kelių fondą sumažės ir ši šaka negalės aptarnauti ir padėti geležinkelio transportui, uostams, kitoms logistikos zonoms ir t .t.
Todėl labai norėtųsi matyti čia debatus E. Masiulio, ar jis tikrai patenkintas sumažinimu ir ar jo šaka gali išsiversti su šiomis perspektyvomis.
Kita vertus, dabar susidaro įspūdis, kad naujoje Vyriausybėje finansų ministras faktiškai diktuoja madas taip, kad, ko gero, jis nėra pasitaręs su jokios šakos specialistais, kaip tie vienos ar kitos šakos specialistai, ministerijų specialistai, o jų patirtis yra didžiulė, sutiktų su tuo, ką pasiūlė finansų ministras šiuo paketu.
Mano nuomone, A. Butkevičiaus siūlomos pataisos yra logiškos, jos iš tikro atspindi realią situaciją, kuri dabar yra ir kurios tikrai reikia.
Aš manau, mes galėtume šių pataisų pagrindu rasti kompromisą ir pamėginti ištaisyti padėtį, pažiūrėti, koks bendras vardiklis būtų logiškas, kad mes priimtume sprendimą.
Manau, mums nereikia konfrontuoti šioje srityje, nes kelių infrastruktūros būklė visiems žinoma.
Šiuo atveju esu įsitikinęs, jeigu palaikytume siūlomas pataisas, rastume konsensusą, šį įstatymą visi lengviau galėtume priimti bendromis pastangomis.
Dėkoju.
Ačiū, kolega.
Kalba P. Gražulis.
Gerbiamieji kolegos Seimo nariai, aš norėčiau apie šį klausimą kalbėti kitu aspektu, negu prieš mane kalbėję Seimo nariai.
Be abejo, dėl daugelio aspektų aš galėčiau sutikti su tuo, ką jie sakė, kalbėdami apie infrastruktūrą, apie kelių tiesimą, kad tai galbūt yra mūsų valstybės veidas.
Jeigu važiuoji per valstybę, kurioje yra geri keliai, be abejo, susidarai pirmą įspūdį apie tos valstybės ekonominę būklę.
Tačiau kas man kelia nerimą?
Kaip praeitos kadencijos ir užpraeitos kadencijos Seimo narys stebėjau kelių tiesimo procesus.
Aš buvau įkyrus, visų susisiekimo ministrų mobiliųjų telefonų numerius moku atmintinai, skambinau ir man dažnai atsakydavo.
Mane stebina tai, pavyzdžiui, paimkime, autostradą Kaunas–Vilnius.
Sovietai, okupantai ją pastatė ir gal 15 metų jos nejudino.
Kai tik mes pradėjome ją remontuoti, tai nėra tų metų, kad mes jos negriaužtume.
Griaužiame ir griaužiame, tai jau tapo gyvenimo būdu.
Atėjo vasara ir atsiranda ribojimo ženklas „70“.
Jeigu jau tvarkome, tai sutvarkyme kokį nors ruožą taip, kad po trejų metų jo nereikėtų tvarkyti?
Ne, mes jį vėl tvarkome.
Paimkime kitą dalyką.
Kiek išmetame pinigų, kai pasistato tualetą, kavinę ir įvažiavimą vėl daro iš biudžeto?
Kiek tai kainuoja pinigų?
Kokį rezervą mes sutaupysime?
Taip yra didinamas avaringumas, ir tai daroma ir biudžeto lėšų.
 Aš kalbu apie strateginius kelius, nekalbu apie tuos kelius, kur asfaltas yra nutiestas ir kur per dieną važiuoja vienas automobilis.
Ten, ačiū Dievui, provėžų nėra.
Kalbu apie tuos strateginius kelius, kurie finansuojami iš Europos Sąjungos lėšų, pavyzdžiui „Via Baltica“ kelias.
Dar nepradėta statyti nauja antroji vėžė, o kiek jau kartų remontavome dabartinę vėžę, kiek čia išmetėme lėšų?
Jeigu mes būtume kokybiškai atlikę tą darbą, man atrodo, už tuos pačius pinigus būtų nutiesta ir antroji vėžė.
Čia yra išmetama daugiau pinigų negu milijonai litų dėl nekokybiško darbo.
Todėl aš visą laiką prašydavau, kad ministrai į tai atkreiptų dėmesį, kad užsiimtų kontrole, deja, nežinau kodėl, vis randama šimtai pateisinamų priežasčių.
Paskui, kai įsigilini, pasirodo, ministrai atidarę kažkokius fondus, į tuos fondus, pasirodo, pinigus dažniausiai perveda kelių tiesėjai, matyt, tokiu atveju neturi galimybės kontroliuoti.
Aš nežinau, kas yra.
Dabar yra vėl naujas ministras, aš su E. Masiuliu kalbėjau, kad į tai atkreiptų dėmesį.
Dabar gyvename XXI amžiuje turime vieną kelią „Via Baltica“, tai nuo Kauno iki Vilniaus, kai mes norime greičiau nuvažiuoti, greitis jau 90.
Na, kaip sovietmečiu su arkliu tuoj reikės važiuoti.
Tai mes tieskime kelius, kad suremontuotume bent taip, kaip prie okupantų sovietmečiu, kad bent 15 metų neremontuotume to kelio.
Tai yra gryna pinigų plovykla.
Ar jūs galite su manim nesutikti?
Aš manau, kad šiais keliais jūs visi važinėjate, matote, kas darosi.
Nuvažiuokite į Vokietiją, į Skandinavijos šalis, ten, kai nutiesia kelią, tai nematyti, kad jį griaužtų ir tvarkytų.
Žinoma, darbai vyksta, bet iš esmės ten keliai yra platinami, didinamas pravažumas, o ne provėžos lyginamos.
Lenkijoje tas pats: nutiesiamas kelias ir po dvejų metų tokie grioviai, kad automobilio apačią siekia.
Mes einame… Lenkijos keliai… kažkaip vizualiai sutvarkome tuos kelius, priduodame gražiai žolytę pasėję, o kad nėra gero pagrindo, tai niekam nerūpi.
Todėl manau, jeigu keliai būtų tiesiami kokybiškai, tas lėšas būtų galima sutaupyti ir padaryti tą patį darbą.
Aš nesu prieš Kelių fondo lėšų mažinimą, galbūt jie susitelks, galbūt jie už tas pačias lėšas bus priversti padaryti tą patį, bet kokybišką darbą.
Ačiū, kolega.
tribūną kviečiu Biudžeto ir finansų komitetas atstovą V. Matuzą arba komiteto pirmininką.
Prašom.
Matuzas.
Yra gauti kelių Seimo narių pasiūlymai.
Pirmasis pasiūlymas yra J. Razmos.
Gal tada, kolega Vitai, pasakykite… (Balsai salėje) Gerbiamojo J. Razmos nėra.
Gerbiamasis J. Razma yra.
Gerbiamasis Jurgi, prašome pateikti savo siūlymą.
Gerbiamieji kolegos, aš suprantu, kad sumažinus procentą bus tikrai nelengva pagal Kelių programą toms įmonėms vykdyti projektus, kurie svarbūs visai Lietuvai.
Kita vertus, kai aš matau daugybę metų neremontuotas miestelių gatves, vietinių kelių tragišką būklę, aš vis dėlto ryžtuosi siūlyti pasvarstyti, ar negalėtume šiek tiek keisti šį santykį.
Mes tą santykio keitimą buvome pradėję svarstyti ir ankstesnėje kadencijoje, kad savivaldybėms vietoj 20 % duotume 25 %, 5 % daugiau.
Mano pasiūlymas Vyriausybei papildomų finansinių poreikių nesukuria, kalbama tik apie šiek tiek kitas finansavimo proporcijas tarp direkcijos ir savivaldybių.
Vis dėlto važinėjant po Lietuvą matome abejotinų Kelių direkcijos finansuojamų projektų, pavyzdžiui, kelio Kretinga–Plungė platus ruožas staiga siaurinamas, matau, kad tai kainuoja daug lėšų.
Manau, kad tos regioninės įmonės turi pasispausti ir su mažesniais kaštais vykdyti tuos didžiuosiuos projektus.
Ačiū.
Biudžeto ir finansų komiteto išvada dėl pasiūlymo.
Komitetas svarstė šį pasiūlymą ir labai apgailestaudamas siūlo nepritarti, nes mano, kad pritarus pasiūlymui sumažėtų lėšų valstybinės reikšmės keliams tiesti ir pritrūktų lėšų Europos Sąjungos finansuojamiems projektams kofinansuoti.
Ačiū.
Kolegos, kadangi komitetas pasiūlymui nepritarė, yra norinčių kalbėti už ir prieš.
Prieš pasiūlymą – A. Butkevičius.
Dėkoju, posėdžio pirmininke.
Aš tikrai nebūčiau prieš, tai yra logiškas pasiūlymas, bet labai stipriai yra mažinami asignavimai.
Kelių automobilių direkcija yra paskaičiavus, jeigu kitais metais bus skiriama 1,3 mlrd. Lt, tai iš esmės tų lėšų pakaks Europos Sąjungos lėšoms panaudoti, tai yra kofinansuoti.
Jeigu atskaitymo procentas savivaldybėms bus padidintas nuo 20 % iki 25 %, tai galima drąsiai teigti, kad ir Europos Sąjungos lėšos, kurios yra numatytos transporto sektoriui automobilių keliams tiesti, nebus panaudotos.
Bus gėda ir prieš Europos Komisiją.
Ačiū.
Už – P. Gražulis.
Gerbiamieji kolegos, manau, kad tikrai negresia tai, kad mes nepanaudosime Europos Sąjungos lėšų.
Jos bus panaudotos, tačiau savivaldybėms vietiniams keliams reikia skirti daugiau lėšų, nes jų būklė kartais yra katastrofiška.
Manau, kad reikia pritarti gerbiamojo J. Razmos gana logiškam pasiūlymui.
Ačiū.
Kolegos, kviečiu balsuoti.
Kas palaiko J. Razmos pasiūlymą, balsuoja už, kas nepritaria, – prieš arba susilaiko.
Balsavimas pradėtas.
Balsavo 90, už – 45, 22 – prieš, susilaikė 23.
Lygu.
Pagal Statutą reikėtų perbalsuoti.
Taigi kviečiu iš naujo balsuoti.
Kas pritariat J. Razmos pasiūlymui, balsuojat už, kas nepritariat, balsuojat prieš arba susilaikot.
Balsavo 96, 45 – už, prieš – 17, susilaikė 34.
Razmos pasiūlymui nėra pritarta.
Toliau yra užregistruotas A. Butkevičiaus, A. Syso ir Z. Balčyčio pasiūlymas.
Butkevičius pateikia?
Gerbiamasis Algirdai, pateikit.
Prašau.
Dėkoju, posėdžio pirmininke.
Mūsų Seimo narių yra įregistruotos įstatymo pataisos, kuriomis mes siūlom, kad į programos finansavimo sąskaitą būtų pervesta… kaip anksčiau minėjau, buvo atskaitoma nuo degalų 80 %, o projekte yra sumažinta iki 55 %.
Mes siūlom nors kiek pagerinti šią situaciją, kad būtų galima ir savivaldybėms finansiškai padėti, žinant jų kelių būklę, ir nors truputį skirti lėšų žvyrkeliams asfaltuoti, padidinti iki 65 %, bet nesiūlom kaip buvo anksčiau –80.
Gerbiamasis kolega, noriu paklausti.
Jūs pateikėte visus tris savo pasiūlymus ar…
Ne, ne, aš dabar pateikiau, kur yra vietoj skaičių…
55 ir 65.
Siūlau įrašyti 65 į programos finansavimo sąskaitą…
Ačiū.
Komiteto išvada.
Prašau.
Komitetas apsvarstė šį pasiūlymą ir priėmė sprendimą nepritarti.
Ačiū.
Su dideliu apgailestavimu.
Gerbiamasis J.Olekas nori pritarti kolegų pasiūlymui?
Prašau.
Ačiū, gerbiamoji pirmininke.
Iš esmės būtų kur kas geriau palikti taip, kaip buvo įstatyme, ir skirti 80 %, bet, ieškant sutarimo ir kompromiso ir žinant ne vieną kartą panevėžiečių kreipimąsi dėl kelių finansavimo, jų aikščių ir kelių iš programos, aš manau, kad ir dabar stovintis tribūnoje kolega tikrai pasakytų, kad tai yra kompromisas, kuris leistų dar šiek tiek palaikyti mūsų kelių būklę, leistų panaudoti programos lėšas tiek žvyrkeliams finansuoti, tiek ir tam tikriems ruožams, kuriuos reikia asfaltuoti, tvarkyti kelius ir gatves savivaldybėse.
Todėl kviečiu visus kolegas pritarti šiam kompromisiniam variantui ir tada žengti į priekį.
Ačiū, kolega.
Prieš nori kalbėti R. J. Dagys
Gerbiamieji kolegos, suprantama, kad lėšos mažėja, atskaitymai mažėja, bet ši sritis iš tikrųjų turi pakankamai rezervų.
Jau visiškai turbūt niekam ne paslaptis ir visai neseniai dalyvaujant diskusijose su STT ir kitomis tarnybomis yra gerai matyti, kaip yra paaukštinti įkainiai už asfaltavimą, jeigu lyginsim su privačiu sektorium.
Tai bado akis visam verslui, tai visi puikiausiai mato.
Kita vertus, Susisiekimo ministerijai tikrai yra kas veikti, rezervų yra daug, nes jeigu ji pritaria tokiems projektams, kai užstatomas mūsų televizijos bokštas su visais šalia esančiais pastatais už 10 mln., o 4 hektarų sklypas šalia šio bokšto – už 1 litą, tai rezervų šioje srityje tikrai yra ir pasitaupyti tikrai galima.
Taigi sunkmečiu galima rasti sprendimus ir iš tų pačių lėšų nemažai ką padaryti.
Ačiū, kolegos.
Vienas kalbėjo prieš, kitas – už.
Kviečiu balsuoti.
Kas pritaria A. Butkevičiaus, A. Syso ir Z. Balčyčio pataisai, balsuojat už, kas nepritariat, balsuojat prieš arba susilaikot.
Balsavimas pradėtas.
Balsavo 98, už – 39, prieš – 32, susilaikė 27.
Pataisai nepritarta.
Prašau repliką po balsavimo.
Replika po balsavimo.
Dėkoju, posėdžio pirmininke.
Man gaila, kad Antikorupcijos komisijai vadovavo žmonės, kurie tikriausiai neturi kompetencijos.
Pirmiausia reikia žinoti, kad paskutiniu metu kelių tiesimo konkursuose, nepaisant to, kad aplinkos ministro įsakymu buvo leidžiama indeksuoti kainas, šiame sektoriuje kainos sumažėjo, palyginti su skaičiuojamąja kaina.
Tai norėtume, kad vis dėlto išanalizuotumėt ir kalbėtumėt tiesą.
Toliau, dėl Lietuvos radijo ir televizijos centro.
Gerbiamieji, keletą sykių buvo atliktas vertinimas, buvo išanalizuota.
Kas gali paneigti, gerbiamasis Dagy, kad jūs neturėjot intereso, kad šis centras būtų privatizuotas?
Mes turėjom tokią informaciją iš tam tikrų struktūrų.
Bet ne apie jus, o apie norą privatizuoti.
(Šurmulys salėje)
Dėl vedimo tvarkos Povilas…
Taip, dėl vedimo tvarkos.
Prašau, V. P. Andriukaitis.
Aš tikrai norėčiau, kad motyvuojant argumentus ir ypač iš atsakingų Seimo narių, ministrų lūpų skambėtų pamatuoti kriterijai, nes tai, ką kalbėjo R. Dagys, absoliučiai neatitinka nei audito, nei Valstybės kontrolės, nei visų kitų dalykų.
Todėl dar kartą reikėtų pasverti tuos žodžius.
Dėl vedimo tvarkos A. Endzinas.
Dėkui, gerbiamoji pirmininke.
Aš norėčiau, kad kalbantys diskusijose arba dėl motyvų, gerbiamasis Vyteni, šnekėtų argumentų kalba, motyvuotai, pagrįstų savo nuomonę, o ne tik vilkintų laiką.
Dėkoju.
Ačiū, kolegos.
Tęsiam posėdį.
Yra dar A. Butkevičiaus, A. Syso ir Z. Balčyčio pasiūlymas.
Prašau, A. Butkevičius.
Dėkoju, yra kitas pasiūlymas taip pat vietoj skaičiaus 55 įrašyti skaičių 65, kur kalbama apie programos finansavimo padidinimą už realizuotas suskystintas dujas, skirtas automobiliams.
Komiteto išvada.
Taip, komitetas apsvarstė šį pasiūlymą ir priėmė sprendimą, kad, nesant alternatyvių lėšų šaltinių valstybės biudžetui subalansuoti, siūlymas yra nepriimtinas.
Ačiū.
Yra norinčių kalbėti prieš.
Olekas.
Prieš pasiūlymą.
Prieš komiteto sprendimą aš noriu…
Ne.
Ačiū.
Ne už komitetą, bet už pasiūlymą.
Tai jūs norit kalbėti už?
Už užsirašęs V. P. Andriukaitis.
Prašau.
Taip.
Gerbiamieji kolegos, šis pasiūlymas yra pagrįstas Susisiekimo ministerijoje trejus metus vykdyto finansavimo apimties kriterijais.
Taigi jeigu gerbiamasis kolega A. Endzinas iš tikro reikalauja pagrįstų argumentų, tai tie pasiūlymai paremti skaičiavimais, kurie yra įgyvendinami trejus metus, ir iš tikro jų perspektyvos 2009 metams buvo apskaičiuotos.
Jeigu dabar mes norime tai ūkio šakai sumažinti finansavimą ir sugriauti tas perspektyvas, mes iš tikrųjų gausim gana keblų rezultatą.
Šis pasiūlymas tikrai yra naudingas.
Manau, kad susisiekimo ministras E. Masiulis taip pat, ko gero, turėtų būti šioje salėje ir išgirsti to pasiūlymo prasmę ir būti už jį.
Ačiū.
Ačiū.
Prieš nori kalbėti A. Endzinas.
Dėkui, gerbiamoji pirmininke.
Nuomonė prieš šį pasiūlymą.
Yra suformuota Susisiekimo ministerijos pastarųjų metų ir pastarojo laikotarpio analizė susidariusios situacijos sektoriuje, todėl siūlyčiau neignoruoti šio fakto, o atmesti teikiamą pasiūlymą.
Dėkoju.
Ačiū.
Vienas kalbėjo už, vienas prieš.
Kviečiu balsuoti.
Kas pritariate A. Butkevičiaus, A. Syso ir Z. Balčyčio pasiūlymui, balsuojate už, kas nepritariate, balsuojate prieš arba susilaikote.
Repliką!
Ačiū, gerbiamoji pirmininke.
Aš kviečiu gerbiamuosius konservatorius įsiklausyti į V. Andriukaičio pasiūlymą.
Labai keista… (Balsai salėje: „Balsavimas.“)
Davė žodį, tai aš ir kalbu.
Kol balsuoja, kalbėkite.
Gerai.
Balsavo 96 Seimo nariai: už – 36, prieš – 19, susilaikė 41.
Pasiūlymui nepritarta.
Replika po balsavimo.
Prašom.
Ačiū.
Gerbiamieji kolegos, aš kviesčiau įsiklausyti į V. Andriukaičio pakartotinį pasiūlymą.
Kur šiuo metu yra susisiekimo ministras, kur yra jo pozicija?
Ponas A. Endzinas čia minėjo kažkokią analizę.
Prieš tai mus kvietė tuščiai nekalbėti, bet, man atrodo, jis pats tuščiai kalba.
Jeigu jūs galite pateikti šią analizę, tai prašom pateikti.
Aš tokios analizės tikrai nemačiau, nors nemažai dokumentų šiuo klausimu skaičiau.
Kolegos, yra dar vienas A. Butkevičiaus, A. Syso ir Z. Balčyčio pasiūlymas.
Prašom, Algirdai, pateikti.
Aš manau, posėdžio pirmininke, būtų logiška atsisakyti šios pataisos dėl to, kad nebuvo pritarta ankstesnėms, nes pati programa finansiškai nepadidėja ir logiškai nebus finansavimo šaltinių žvyrkeliams asfaltuoti.
Jūs atsiimate?
Taip.
Ačiū pranešėjui.
Gerbiamieji kolegos, buvo pateiktos visos pataisos.
Dabar turėtų vienas kalbėti už, kitas – prieš dėl viso projekto.
Prieš nori kalbėti J. Olekas.
Ačiū, gerbiamoji pirmininke.
Gerbiamieji kolegos, šiandien turėjome gerą galimybę sutarti ir rasti bendrą sprendimą sudėtingoje situacijoje.
Deja, kolegų pasiūlytas principas, kad nesvarbu, kokie ateina pasiūlymai, ar jie reikšmingi mūsų savivaldybėms keliams tvarkyti, darbo vietoms išsaugoti, jie yra visiškai nepriimtini.
Toks staigus kelių tvarkymo programos finansavimo mažinimas sukelia labai skaudžias pasekmes tiek šioje srityje dirbantiems žmonėms, tiek apskritai užimtumui, tiek kitų verslo sričių galimam vystymuisi, nes susisiekimas (dabar vis dažniau automobiliais) yra pagrindinė mūsų arterija, per kurią verslas veikia.
Tai yra kirtis ir mūsų regionams, nes nemažai kelių tvarkymo, remonto įmonių dirba arba yra įdarbinę žmones iš mūsų didesnių ar mažesnių rajonų, atokesnių kampelių.
Jų darbo vietos praradimas – tai yra praradimas šeimos pajamų, tai yra ištiesta ranka ėjimas prašyti socialinės pašalpos.
Todėl negalima tokiems pasiūlymas pritarti.
Dar svarbiau, kad tai yra jau šiek tiek pradėjusio keltis saugumo keliuose pagrindų pakirtimas.
Nes nesutvarkyti, neprižiūrėti keliai yra viena iš avaringumo mūsų keliuose priežasčių.
Todėl jokiu būdu negaliu sutikti su tokiais teikiamais pasiūlymais.
Kviečiu visus, įvertinus realią situaciją ir jūsų patirtį, jūsų bendravimą su žmonėmis, nepritarti šiam teikiamam įstatymo projektui.
Ačiū.
Pritariantis įstatymo projektui – V. Matuzas.
Gerbiamieji kolegos, aš norėčiau paprašyti, kad balsuojant būtų pritarta šiam įstatymo pakeitimui dėl dviejų priežasčių.
Nepamirškime, kad mes svarstėme ir, manau, pritarsime kuro, tiek dujų, tiek benzino, tiek dyzelino, akcizų didinimui.
Mes puikiai suprantame, kad tokiu būdu yra didinamas apskritai pajamų kiekis, gaunamas už parduotą kurą.
Vadinasi, ne taip drastiškai mažės tos pajamos, tos lėšos, skiriamos kelių priežiūrai, kaip kad atrodo iš karto žiūrint į vieną šitą įstatymo pataisą.
Be jokios abejonės, aš noriu pakartoti, kad kai tik atsiras finansinių galimybių, mes turėtume grįžti prie to klausimo, ką siūlė Seimo narys J. Razma, dėl atskaitymo procento padidinimo savivaldybėms.
Šiandien prašyčiau pritarti šiam įstatymo projektui.
Ačiū.
Dabar, kolegos, balsuojame.
Ar pritariame po svarstymo Kelių priežiūros ir plėtros programos finansavimo įstatymo 3, 5 straipsnių pakeitimo ir papildymo įstatymo projektui Nr. XIP-154(2)?
Kas pritariate po svarstymo, balsuojate už, kas turite kitą nuomonę, balsuojate prieš arba susilaikote.
Balsavimas pradėta.
Balsavo 91 Seimo narys: už – 62, prieš – 26, susilaikė 3.
Po svarstymo įstatymo projektui Nr. XIP-154(2) pritarta.
Klausimas pagal darbotvarkę 1-2.
Aš norėčiau pakviesti į tribūną pranešėją K. Glavecką.
Prezidento grąžintas Laikinojo mokesčio už juridinių asmenų valdomus automobilius įstatymas Nr. XIP-155.
Kviečiu Biudžeto ir finansų komiteto pirmininką K. Glavecką.
Prašom.
Gerbiamasis Pirmininke, gerbiamieji kolegos, Biudžeto ir finansų komitetas svarstė Lietuvos Respublikos laikinojo mokesčio už juridinių asmenų valdomus automobilius įstatymo projektą Nr. XIP-155.
Balsavimo rezultatai: 6 – už, prieš nėra, 3 susilaikė.
Nutarta pritarti Lietuvos Respublikos Prezidento dekretui Nr. XIP-155.
Ačiū.
Diskusijoje užsirašė kalbėti pirmasis K. Daukšys, po to Seimo narys A. Butkevičius.
K. Daukšys atsisako.
Prašom A. Butkevičių, po to J. Oleką.
Prašom.
Svarstant Laikinojo mokesčio už juridinių asmenų valdomus automobilius įstatymą, norėčiau išsakyti keletą minčių.
Pirmiausia, aišku, tikėjausi iš prezidentūros sulaukti didesnio dėmesio pasirašant kai kuriuos kitus įstatymus – Pridėtinės vertės mokesčio, Gyventojų pajamų mokesčio įstatymus.
Šis įstatymas, kuris buvo vetuotas, aš manau, jam per daug dėmesio gal ir nevertėjo skirti, nes šis įstatymas, arba jo pratęsimas iki balandžio 1 d. (…) galima daryti tam tikrą išvadą, sudaro sąlygas, kad tie automobiliai, kurie nespėjo persiregistruoti iki sausio 1 dienos, būtų perregistruoti Latvijoje.
Jeigu kalbėtume rimtai, vis dėlto tarptautinė praktika rodo, kad daugelis Europos Sąjungos šalių stengiasi šio mokesčio išvengti ir šitą problemą stengiasi išspręsti numatydamos akcizų tarifus automobiliams skirtiems degalams.
Tai sukelia mažesnes diskusijas tose šalyse.
Mes tą praktiką irgi taikom, ir aš manau, kad Vyriausybei nereikėjo teikti šio įstatymo.
Po kurio laiko bus aišku, kad jis nepasiteisins, ir tai, kas yra numatyta gauti – 300 mln. Lt papildomų pajamų, manau, gruodžio mėnesį apie tai bus galima padiskutuoti ir įvertinti, ar iš tikrųjų tokia suma bus surinkta, bet aš manau, kad ir šiandien galima pasakyti, jog tokios sumos nebus.
Toliau.
Vis dėlto, mano manymu, šiam įstatymui arba šitam veto nereikėtų pritarti, ir tada būtų galima kalbėti dėl įstatymo, kuriam buvo pritarta valdančiosios daugumos, ir balsuojant dėl pagrindinio įstatymo būtų tikslinga, kad būtų nepritarta, joks įstatymas neįsigaliotų.
Tokiu atveju būtų panaikinta įtampa, kuri sukelta visuomenėje.
Kodėl aš paminėjau, kad didesnį dėmesį reikėjo atkreipti į PVM įstatymą?
Nes tai yra įstatymas, kuris daugiausia susijęs su vartotojais.
Aš manau, tiek prezidentūros, tiek Seimo pareiga yra ginti valstybę, o valstybė yra mūsų žmonės.
Nuo šio įstatymo reikėjo, aš manau, prezidentūroje pradėti didesnę diskusiją, pasikviečiant ir opozicijos atstovus, ir pozicijos atstovus, ir daugiau ekspertų ekonomistų finansininkų, nes šiandien visuomenė labiausiai reaguoja dėl šito vieno iš pagrindinių įstatymų ir dėl tam tikrų lengvatų panaikinimo.
Jeigu kalbėtume apie Gyventojų pajamų mokesčio įstatymą, irgi pasigedau dėmesio.
Šiandien, galiu pasakyti, visuomenė net nežino, kad metų pabaigoje perskaičiuojant neapmokestinamųjų pajamų dydį labiausiai nukentės pirmiausia pensininkai, kurie dirba ir gauna pajamas pagal darbo santykius, jos bus įskaičiuotos į gyventojų mokestines pajamas; taip pat mokslininkai, kurie gauna įvairiausias mokslininkų rentas – jie irgi metų pabaigoje turės visas tas gautas pajamas įtraukti ir deklaruoti.
O tie žmonės, kurie šiandien uždirba po 800 Lt ir per metus gaus kitų pajamų, tas kitas pajamas turės įtraukti.
Jeigu perskaičiavus bus matyti, kad jiems 470 Lt NPD nepriklauso, metų pabaigoje jie turės papildomai sumokėti į biudžetą, nes bus sumažintas NPD, arba bus pasakyta, kad jiems jis visiškai nėra skiriamas.
Tai aš dar kartą kviečiu nepritarti veto ir nepritarti pagrindiniam įstatymui.
Ačiū.
Dėkoju pranešėjui.
Mielieji kolegos, prašyčiau tiesiog pagarbos vieni kitiems, ir ypač tiems žmonėms, kurie kalba tribūnoje.
Diskusijos iš tiesų virsta ne pokalbiais tarpusavyje, bet turgumi.
Dar kartą prašau dėmesio.
Kai žmogus kalba tribūnoje, tiesiog nekalbėkime visi tarpusavyje.
Aš labai dėkoju už supratimą.
Kviečiu Seimo narį J. Oleką.
Ruošiasi B. Vėsaitė.
Gerbiamasis Seimo Pirmininke, gerbiamieji kolegos!
Pirmiausia norėčiau padėkoti Jo Ekscelencijai Prezidentui, kad jis nors šį įstatymą vetavo ir sustabdė dar vienos naštos uždėjimą, ypač mūsų smulkiam ir vidutiniam verslui.
Gerbiamieji kolegos, per šį laikotarpį, kai įstatymas buvo priimtas ir mes jį svarstome čia, Seime, dabar jau kaip Prezidento veto su siūlymu nukelti jo įsigaliojimą, turbūt ne vienas Seimo narys susitikome su savo rinkėjais, verslo žmonėmis ir išgirdome jų nuomonę.
Taip pat ne vieną iš mūsų pasiekė įvairių verslo organizacijų kreipimaisi dėl šio įstatymo pasekmių, ypač smulkiam ir vidutiniam verslui.
Jeigu pasižiūrėtume, ką šiandien mums rašo Alytaus krašto verslininkai, susibūrę į bendrą tinklą, atstovaujantys smulkiems ir vidutiniams verslininkams, jie labai aiškiai parodo, kad įmonėlei, kuri teikia tam tikras paslaugas ir naudoja automobilį kaip savo darbo instrumentą, taip pat kaip mes naudojame kompiuterį, ar kurios nors kitos kompanijos, tai yra didžiulė papildoma mokestinė našta, kuri prilygsta galbūt vieno ar kito darbuotojo atlyginimui.
Ką gi mums teigia smulkaus ir vidutinio verslo atstovai?
Kad jie tą naštą perkels ant tų, kurie tas paslaugas gauna iš jų, arba bus priversti atsisakyti ar mažinti savo darbuotojų atlyginimą, arba iš viso kai kas galbūt bus priverstas ir baigti verslą.
Dar daugiau.
Mielieji kolegos, mes aiškiai matome, kad yra organizacijų, ypač visuomeninių organizacijų, kurios teikia labai paprastas, bet reikalingas paslaugas tai paveždamos neįgalų žmogų, tai padėdamos bėdos prispaustiems kaimo bendruomenės žmonėms, susikooperavusios ir įsigijusios automobilį.
Dabar mes šiuo įstatymu verčiame juos mokėti papildomus mokesčius.
Kaip sakiau, ačiū Prezidentui, kad buvo sustabdyta ir neįsigaliojo šis įstatymas nuo sausio 1 d., bet mokesčio mokėjimo nukėlimas iki balandžio 1 d. neišsprendžia problemos esmės.
Todėl aš siūlau visiems čia, šioje salėje, susirinkusiems Seimo nariams įsiklausyti į mūsų rinkėjų, mūsų smulkaus ir vidutinio verslo atstovų nuomonę, visuomeninių organizacijų nuomonę ir nepritarti Prezidento teikiamam dekretui dėl mokesčio atidėjimo 3 mėnesiams, taip pat nepritarti pakartotinai balsuojant dėl įstatymo, kuris šį mokestį įvedė.
Ačiū.
Dėkoju pranešėjui.
Gerbiamieji kolegos, kviečiu į tribūną B. Vėsaitę.
Po to Seimo narys M. Bastys.
Dar kartą norėčiau paprašyti: gerbkime vieni kitus ir išjunkime savo telefonų garsą.
Ačiū.
Gerbiamieji kolegos, turbūt niekas nedrįs prieštarauti, kad šiandien tiek stambiam, tiek vidutiniam ir smulkiam verslui išgyventi yra tikrai sunku, ir šis įstatymo projektas padėtį dar labiau pablogina.
Kita vertus, pasižiūrėkite, šiuo įstatymu iš tikrųjų sukuriame nelygiavertes konkurencines sąlygas.
Kuo taksistas yra prastesnis verslo dalyvis nei, tarkim, kompiuterių specialistas, kurio kompiuteris nėra apmokestinamas?
Tai yra pagrindinė taksisto darbo priemonė.
Nesvarbu, kad mes jam sumažinam mokestį.
Pažiūrėkime.
Per metus vieno automobilio mokestis sudarys apie 7200 Lt.
Vadinasi, šis mokestis yra didesnis už automobilio likutinę vertę.
Dabartiniai valdantieji sako, kad mažins administracinę naštą smulkiam ir vidutiniam verslui.
Priešingai, šio mokesčio administravimas faktiškai „suris“ pats save arba bent jau didžiąją dalį pajamų.
Paskutinė pastaba.
Štai paskutinis šio posėdžio darbotvarkės klausimas, kurį teikia kolega A. Zuokas, yra Saulėlydžio komisijos kūrimas.
Man atrodo, tai yra iš tikrųjų du vienas kitam prieštaraujantys dalykai, nes, viena vertus, kuriam Saulėlydžio komisijas, kita vertus, tam verslui administracinę naštą didinam.
Aš tikrai nepritariu šiam įstatymui nei nuo balandžio 1 d., nei apskritai jo įvedimui ir siūlau įstatymą atmesti.
Dėkoju.
Kviečiu į tribūną Seimo narį M. Bastį.
Po to Seimo narys V. P. Andriukaitis.
Dėkoju, gerbiamasis Seimo Pirmininke.
Gerbiamieji kolegos, akivaizdu, kad Lietuvos Respublikos Prezidentas supranta, ką reiškia verslui naujų mokesčių įvedimas, tačiau jis į šią problemą pažiūrėjo tik iš dalies.
Man, kaip suprantančiam žemės ūkio klausimus, gaila, kad Prezidentas nekalbėjo naujų mokesčių įvedimo žemės ūkio srityje klausimu.
Manau, Prezidentas galėjo išreikšti savo nuomonę.
Kadangi mes šiandien svarstome būtent juridiniams asmenims įvedamą naują mokestį automobiliams, galima pasakyti vienareikšmiškai, ką kolegos jau yra išsakę: verslas šiandien tikrai nėra prisitaikęs ir negali būti prisitaikęs prie taip staiga įvedamų mokesčių.
Visų pirma būtų galima pasakyti, kad kiekviena įmonė savo verslą plėtoja, augina pagal esamus mokesčius.
Įsivaizduokime, yra įmonių, naudojančių aptarnavimo srityje, aptarnavimo paslaugų srityje, labai daug lengvųjų automobilių, kurie iki šios dienos nebuvo apmokestinti, yra įmonių, kurioms tiesiog mažiau reikalingi tokie automobiliai.
Jau iš karto mes sukuriame toms įmonėms nevienodas konkurencines sąlygas.
Aš noriu būti nuoseklus, kai buvo pateikti šie valdančiosios daugumos įstatymai, jau minėjau, kad tai yra labai negeras precedentas ir naujiems mokestiniams įstatymams reikėtų numatyti mažiausiai pusę metų, kaip numatyta mūsų Statute, o dar geriau, kad tokiems mokestiniams įstatymams mažiausiai būtų numatytas vienerių metų laikotarpis.
Įmonės normaliai galėtų prisitaikyti prie naujų mokesčių, suplanuoti savo verslą taip, kad šitie mokesčiai nemažintų jų konkurencingumo, tiek konkuruojant su Lietuvos įmonėmis, tiek konkuruojant su tomis įmonėmis, kurios dalyvauja mūsų versle jau už Lietuvos ribų.
Kaip ir prieš tai kalbėję kolegos, taip ir aš dar kartą antrinu, kad iš viso nepritartume šiam įstatymui.
Siūlau gerbiamiesiems kolegoms šį įstatymą tiesiog atmesti.
Dėkoju už dėmesį.
Kviečiu į tribūną V. P. Andriukaitį.
Po to – Seimo narys Z. Balčytis.
Gerbiamieji kolegos Seimo nariai, gerbiamasis Seimo Pirmininke, gerbiamasis Prezidento atstove, išties svarstome šį Prezidento vetuoti pasiūlytą įstatymą.
Prezidento siūlymas, kaip sakyti, kad šis įstatymas būtų priimtas kitoks, tik paprasta pataisa, kad būtų nukeltas jo įsigaliojimo laikas, verčia suklusti, kodėl Prezidentas pasiūlė tokią išlygą – nukelti tik įsigaliojimo terminą.
Gerbiamieji kolegos Seimo nariai, šis Seimas jau patvirtino biudžetą, ir štai tikri skaičiai.
XIV Vyriausybė savo projekte pasiūlė štai tokias pajamas – 25 mlrd. 533 mln. Lt.
Patvirtintas projektas 2009 m. yra 25 mlrd. 448 mln. Lt.
Taigi tarp pirmojo projekto ir galutinio yra minus 85 mln. Lt skirtumas.
Dabar išlaidos.
XIV Vyriausybė siūlė 28 mlrd. 172 mln., A. Kubiliaus Vyriausybė – 26 mlrd. 940 mln. Lt.
Skirtumas – 1 mlrd. 232 mln. Lt.
Jeigu žvilgtelėtume į deficitą, tai G. Kirkilo pasiūlyto projekto deficitas buvo minus 2 mlrd. 699 mln., A. Kubiliaus Vyriausybės deficitas – minus 1 mlrd. 492 mln. Jeigu tai būtų projektai, tai štai A. Kubiliaus Vyriausybė pajamų dalyje pasiūlė tiktai atitinkantį 1 % skirtumą tarp XIV Vyriausybės pajamų ir šios Vyriausybės pajamų, o išlaidose – 0,96 %.
Tai yra tikri skaičiai, paskaičiuoti.
Dabar, norint pasiekti štai tokio skaičiaus rezultatą, A. Kubiliaus Vyriausybė pasiūlė šitiek įstatymų pokyčių – ir tokių keistų, ir neapgalvotų, kad tai, pirma, sukėlė didelę socialinę nelygybę.
Mano kolegos jau minėjo, kad gyventojų pajamų mokesčio apmokestinimo skaičius užgrius ir pajamas, kurias žmonės gauna iš teisėtai sukauptų indėlių palūkanų, kurios jau vieną kartą apmokestintos, ir daug kitų dalykų.
Negana to, dabar įvesta tiek teisinių pataisų, kad jos šalyje sukėlė teisinę krizę ir konstitucinę krizę.
Mes turime ne tik ekonominės krizės arba recesijos perspektyvą, mes įsivėlėme į tikrą, rimtą teisinį chaosą ir konstitucinę krizę.
Štai šitam kontekste Prezidentas tepasiūlo štai tik tokią pataisą dėl juridinių asmenų automobilių apmokestinimo.
Kolegos, pamėginkime pajuokauti: mes žinome, kad konservatorių garbės pirmininkas labai gerai groja pianinu, jis groja pirštais.
A. Kubiliaus XV Vyriausybė, atrodo, kad pianinu pradėjo groti alkūnėmis, daužo klavišus alkūnėmis ir visi teigia: žiūrėkite, neblogai skamba, šitas skambesys gali įveikti krizę!
O Respublikos Prezidentas, matydamas, kad daužoma alkūnėmis, sako: žinote, nieko tokio, atrodo, kad išmoks groti, gal pratęskim šio įstatymo terminą.
Gerbiamieji kolegos, skaičiai rodo akivaizdžiai.
Diagnozė ne ta, receptas ne tas ir gydymo būdai yra tokie, kurie atseit sergančių ekonomiką guldo į grabą.
Šiuo atveju mes galime drąsiai pasakyti, kad šis įstatymas turi būti atmestas, nes jis nedarys įtakos tiems skaičiams, kuriuos aš ką tik pacitavau.
Vadinasi, ne tik, kad reikėtų kalbėti, kad termino nereikia.
Iš tikrųjų aš pritariu konservatorių Seimo nariui K. Masiulio straipsniui, pritariu jo pozicijai, šis įstatymas yra socialiai neteisingas visais požiūriais, todėl jo net svarstyti nebuvo galima ir priimti nebuvo galima, o jau šios Prezidento pataisos iš viso negalima suprasti, kodėl už tai reikia balsuoti.
Todėl siūlau apskritai pasielgti taip: atmesti Prezidento veto ir šiandien apsispręsti, kad šis įstatymas būtų iš viso nepriimtas, tada vėl sugrįžti prie tų klausimų ir galvoti, kaip pasielgti.
O šiaip dėl visų priimtų įstatymų, akivaizdu, reikia kreiptis į Konstitucinį Teismą.
Dėkojame už muzikinę paskaitą automobilių tema.
Kviečiu Seimo narį Z. Balčytį.
Prašymas, gal iš tiesų kalbėkime konkrečiai apie klausimą, kurį nagrinėjame.
Priminsiu, 1-2 klausimas – Laikinojo mokesčio už juridinių asmenų valdomus automobilius įstatymas, grąžintas Prezidento.
Ačiū, gerbiamasis Pirmininke.
Gerbiamieji kolegos, iš tikrųjų kalbėsiu labai trumpai, ne todėl, kad davėte pastabą gerbiamajam Vyteniui, bet todėl, kad dėl laikinojo mokesčio juridiniams asmenims šiandien gana plačiai diskutuojama visuomenėje.
Nenorėdamas kartoti, noriu atkreipti dėmesį į tris pagrindinius principus.
Mano supratimu, šitas mokestis iš tikrųjų yra ne laiku, jis šiuo metu nereikalingas ir nespręs fiskalinių dalykų, kurie buvo jo pagrindinis tikslas mėginant jį įvesti.
Taip pat dabartinės valdančiosios daugumos Vyriausybės programoje yra numatytos labai griežtos nuostatos ir nusistatymai, kad visi mokesčiai turi būti vienodi ir neturi būti jokių išimčių.
Deja, vėl teikiamas naujas mokestis kalba apie tam tikras išimtis tam tikrom transporto priemonėm.
5 straipsnio 2 dalyje yra išskirtos specialiosios transporto priemonės, jos šito mokesčio nemokės.
Mano supratimu, tos transporto priemonės, kurios būtinos atlikti tam tikras funkcijas, kaip ir verslui, transporto priemonė tarnauja kaip pagrindinė darbo priemonė ir naudojama susisiekti ir įvairiems produktams ar prekėms atvežti.
Taip pat yra numatytos įvairios mokesčio lengvatos kitiems (taksi, keleivius nustatytais reguliaraus susisiekimo maršrutais vežančiam transportui), vėl netenkama dalies pajamų, nors tai yra neblogos lengvatos, tačiau pagal jūsų patvirtintos Vyriausybės programos nuostatas to neturėtų būti.
Pritariu visiems kolegoms, kurie šiandien kalbėjo iš šios tribūnos sakydami, kad reikėtų laikytis nuostatos, jog šis mokestis būtų nepriimtas, todėl tikrai siūlau balsuoti už ir Prezidento veto, ir šio mokesčio neįvedimą taip, kad mes šį mokestį galėtume laikyti nepriimtu.
Manau, tai nuramintų labai didelę visuomenės dalį ir nebūtų nereikalingų papildomų aistrų, kurios šiandien vis dėlto yra.
Ačiū už dėmesį.
Dėkoju.
Kviečiu Seimo narį P. Gražulį.
Po to Seimo narys V. Žiemelis.
Gerbiamieji kolegos Seimo nariai, manau, kad šiuo klausimu buvo išsakyta labai daug argumentų, kalbėjau ir aš.
Manau, kad iš tikro šis įstatymas nelogiškas.
Buvo paskaičiuota aritmetiškai, kad štai tiek yra automobilių, štai tiek firmų registruotų, mes juos apmokestinsime ir surinksime tuos pinigus.
Pažiūrėkite, vien per porą dienų Kaune, tai skelbia „Kauno diena“, juridiniai asmenys apie 800 automobilių perregistravo fiziniams asmenims.
Jeigu šis įstatymas pradės galioti nuo balandžio ar nuo kovo mėnesio, tai faktiškai visose įmonėse liks tik keletas automobilių, kuriais įmonės disponuos.
Perrašys tuos automobilius fiziniams asmenims.
Tai neduos teigiamo rezultato.
Manau, tai siūlo ir Prezidentas, kad reikia ne tik atidėti šio įstatymo įsigaliojimo laiką, bet ir paprasčiausiai iš viso jo nepriimti.
Aš buvau minėjęs, jeigu būtų priimtas kitas įstatymas, kad būtų nedidele pinigų suma, pavyzdžiui, metams šimtas litų arba dar kokia mažesne suma apmokestinti visi automobiliai turint tikslą, kad žmonės nelaikytų automobilių patvoriuose, kad gatvėse jie nestovėtų metų metais, manau, nesulauktų tokio didelio pasipiktinimo ir iš visuomenės, ir būtų sulaukta tikrai galbūt tokio teigiamo… bent pasiektume kokių nors rezultatų, nelaikytų automobilių, kuriais nevažinėjama, savininkai, o juos išregistruotų arba parduotų, ar atiduotų į metalo laužą.
Manau, tai būtų galbūt protingas sprendimas.
Tačiau kai kalbama, kad automobilių mokestis būtų nustatomas pagal automobilio ekologiškumą, jeigu jis ekologiškas, tai mokesčiai mažesni, tai aš manau, kad to nereikėtų daryti, nes nauji automobiliai išvengtų tokio mokesčio, o seni automobiliai būtų apmokestinami daug didesne suma.
O kaip žinote, senus automobilius turi žmonės, kurių mažiausios pajamos ir kurie dažnai labai retai juos naudoja.
Todėl siūlyčiau atsiimti šį įstatymą, apskritai Seimui atmesti ir daugiau prie jo negrįžti.
Dėkoju Seimo nariui ir operatoriui P. Gražuliui.
V. Žiemelis.
Ačiū, gerbiamasis Seimo ir posėdžio pirmininke.
Gerbiamieji kolegos, Respublikos Prezidento pozicijai, kad laikinasis mokestis už juridinių asmenų valdomus automobilius būtų atidėtas iki 2009 m. balandžio 1 d. ir galiotų devynis mėnesius, pritariu.
Visų pirma kodėl?
Atvirai galiu pasakyti, kad nuo šio įstatymo atsiradimo dienos abejojau, ar šis įstatymas padės pasiekti siekiamą rezultatą, tai yra subalansuoti biudžetą ir surinkti reikiamus pinigus, kiek numatyta.
Į šį klausimą negalėjo atsakyti ir finansų ministras A. G. Šemeta.
Taip pat neapmąstyta, kokios pasekmės priėmus šį įstatymą bus verslui, ypač smulkiam ir vidutiniam.
Tačiau taip pat sunku pritarti ir opozicijos argumentams, kad jo tikrai nereikia.
Nes opozicijos pateikiami motyvai, skaičiai, mano požiūriu, neparemti analize.
Sutinku su Prezidento pozicija, kuria suteikiama galimybė iki balandžio 1 d. dar kartą apsvarstyti, ar tikrai reikalingas šis laikinasis įstatymas.
Mano požiūriu, Seimas labai teisingai pasielgtų sukurdamas darbo grupę, kuri dar kartą apsvarstytų šio įstatymo reikalingumą ir jo naudą biudžetui subalansuoti, ir kokias pasekmes jo priėmimas turės verslui.
Darbo grupė turėdama aiškią viziją galėtų pateikti pasiūlymus dėl šio įstatymo reikalingumo ir apsisprendusi, kad vis dėlto tas įstatymas yra reikalingas, galėtų pateikti patobulintą variantą.
Natūralu, kad visi žmonės klysta, tačiau antra patarlės pusė sako: „nelikime klaidoje“.
Ačiū.
Dėkoju.
Kviečiu į tribūną Seimo narį E. Klumbį.
Po to A. Zuokas.
Gerbiamieji kolegos, ką reiškia šis įstatymas?
Pirmiausia tai yra verslo sąlygų pabloginimas.
Visą laiką, turbūt jau dešimt ar aštuonerius metus mes čia, Seime, kalbame apie smulkaus ir vidutinio verslo rėmimą.
Štai šis įstatymas ir yra smulkaus ir vidutinio verslo žlugdymo įstatymas.
Trumpai tariant, tai bus kapai.
Kas yra svarbiausia, kad šis įstatymas dar labiau smogs ne pelno siekiančiom organizacijom.
Tos, kurios dar dirba pelningai, gal šiek tiek išsisuks, tačiau tos, kurios dirba kitais tikslais, labdaros, paramos organizacijos, tai joms bus visiškai blogai.
Atsižvelgdama į tai, frakcija „Tvarka ir teisingumas“ balsuos prieš įstatymo priėmimą ir be pataisų, t. y. toks, koks buvo, ir balsuos prieš įstatymo priėmimą su Prezidento pataisomis.
Mes esame prieš šį įstatymą iš esmės.
Ačiū.
Dėkoju.
Kviečiu Seimo narį A. Zuoką.
Po to J. Sabatauskas.
Gerbiamieji Seimo nariai, Liberalų ir centro sąjungos frakcija vieningai palaikys Prezidento veto.
Esame ir prieš tai sakę, kad toks būdas susirinkti pinigus nėra pats geriausias, bet lygiai taip pat norime pasakyti, kad ir Prezidento veto iš esmės problemos nesprendžia.
Jis tik nukelia keletą mėnesių į priekį, nes nuo balandžio 1 d. vis tiek pagal dabartinę situaciją šis mokestis būtų mokamas.
Todėl, manyčiau, būtų teisinga, jeigu rastume ir geresnius sprendimus per tuos likusius kelis mėnesius iki balandžio 1 d., nes šis mokestis, kaip gerai pastebėta ir Prezidento teikime, ir ekspertų, yra sunkiai suprantamas.
Egzistuoja gera praktika Europos Sąjungoje, galėtume vadovautis jos kriterijais ir rasti geresnius ir teisingesnius sprendimus.
Automobilis yra darbo priemonė.
Apmokestinti jį, tai tas pats kaip apmokestintume, pavyzdžiui, plaktuką, o dar didesniu mokesčiu tuos, kurie tuo plaktuku naudojasi.
Tikrai manyčiau, kad galime vieningai Seime rasti geresnius sprendimus, ir tikiuosi, kad turime dar laiko iki balandžio 1 d. net ir minėtą įstatymą, kuris įsigaliotų, dar kartą tobulinti.
Ačiū.
Dėkoju.
Kviečiu Seimo narį J. Sabatauską.
Gerbiamasis Pirmininke, gerbiamieji kolegos, Juridinių asmenų valdomų automobilių apmokestinimo įstatymas iš tikrųjų labiausiai kerta per mikro, mažąsias įmones, nevyriausybines organizacijas, bendruomenių fondus, neįgaliųjų, socialines paslaugas teikiančias organizacijas, kurios turi vieną, geriausiu atveju du automobilius.
Ir kaip tik dažniausiai tai būna lengvieji automobiliai, nes jiems ir nereikia to didelio automobilio.
Ir štai aš čia noriu pacituoti iš Alytaus gautą verslininkų krašto asociacijos kreipimąsi, kurį, tikiuosi, ir jūs gavot elektroniniu paštu.
Jame sakoma, kad šis mokestis yra nekorektiškas ir nesąžiningas, nes mokestis nepriklauso nuo veiklos apimčių.
Todėl labiausiai bus nuskriaustos įmonės, kurios automobilius naudoja retai, bet be jų neturi galimybių plėtoti verslo.
Taigi bus labiausiai apmokestintos mikro ir mažos įmonės, ypač veikiančios provincijoje, kur nėra išvystytas visuomeninis transportas bei didesni nei didmiesčiuose atstumai, kurioms visuose Europos Sąjungos dokumentuose deklaruojamas prioritetas.
Žiūrėkite į Europos Sąjungos komunikatą, visų pirma galvokime apie mažuosius.
Europos iniciatyva „Small Business Act“.
Apmokestinama tik tam tikra dalis verslo, kuriai vystyti arba teikti paslaugą reikalingas automobilis kaip darbo priemonė.
Logiška, kad automobilis yra tokia pat priemonė kaip kompiuteris, stalas, telefonas, audimo staklės, kompresorius, nuo savęs pridėsiu, ir kirpėjo žirkles.
Šiuo mokesčiu nebūtų paveiktos įmonės, kurių veikloje nėra būtinos transporto priemonės, pavyzdžiui, konsultacijų, interneto puslapio kūrimo, buhalterinių paslaugų, vertimo, finansinio tarpininkavimo ir panašiai.
Manome, kad taip yra pažeidžiamas vienodų verslo sąlygų principas.
Įmonės bus priverstos didinti paslaugų ir prekių kainas, už kurias mokės vartotojas, turės mažinti atlyginimus darbuotojams arba jie bus atleidžiami iš darbo.
Ir štai pateikia įdomius pavyzdžius.
Įmonė, turinti keturis automobilius, per metus valstybei privalėtų sumokėti 7 tūkst. 200 litų, o tai dažnai viršija naudoto automobilio likutinę vertę.
Pažiūrėkim vidutinį naudojamų automobilių amžių Lietuvoje – tai yra 12 metų.
O tam, kad būtų surinkta tokia suma, įmonė, parduodanti prekes su 20 % antkainiu, turėtų pasiekti 36 tūkst. litų apyvartos didėjimą su sąlyga, kad tai apyvartai uždirbti nebūtų pateikta jokių išlaidų algoms, mokesčiams, patalpų ar technikos išlaikymui.
Tokio spartaus apyvartos augimo krizės laikotarpiu įmonės tikrai negali tikėtis.
Registruodamas automobilį juridinis asmuo sumoka registracijos, techninės apžiūros, valstybinių numerių kaštus.
Įmonės, kurių iki 3,5 t keliamosios galios automobiliai važinėja pagrindiniais Lietuvos keliais, per metus už vieną automobilį sumoka 600 litų į Kelių fondą.
Be to, įmonės, mokėdamos už automobilių kurą, sumoka aplinkos taršos, pridėtinės vertės, akcizo mokesčius, kurių didžioji dalis pervedama į Kelių fondą.
Remdamiesi išvardytais argumentais minėti verslininkai rašo: „Reikalaujame, kad didžiąją dalį verslo diskriminuojantis ir verslo sąlygas bloginantis įstatymas nebūtų priimtas.“
Aš išversiu į mūsų statutinę kalbą: kad jis būtų laikytas nepriimtu.
„Jeigu toks įstatymas bus priimtas, mes neatmetam galimybės kreiptis į teisines institucijas dėl įstatymo teisėtumo ir organizuoti akcijas.“
Taigi, gerbiamieji kolegos, raginu jus balsuojant dėl vetuoto Prezidento įstatymo (dėl ko aš labai apgailestauju, kad Prezidentas labai švelniai vetavo, tik atidėdamas įsigaliojimo terminą), balsuoti už tai, kad įstatymas būtų laikomas nepriimtu.
Ačiū.
Dėkoju už diskusijose išsakytas nuomones.
Mielieji kolegos, netrukus mes balsuosime.
O kol kas frakcijos vardu – V. Matuzas.
Prašau.
Ačiū.
Gerbiamieji kolegos, ne paslaptis, kad po kiekvieno gero baliaus iš ryto skauda galvą.
Ne paslaptis, kad už kiekvieną malonumą reikia susimokėti.
Taip ir šiandien pasaulis, taip pat ir Lietuva, susimokėti turi už tą išlaidavimą, kurį padarėm praeityje.
Nenorėčiau dabar kaltinti kokios nors vienos politinės jėgos, tačiau šiandien mes gyvename tokiame pasaulyje, kuris, puikiai matom, ritasi visai negera kryptimi finansine prasme.
Ir tie sprendimai, kurie buvo padaryti Šventų Kalėdų išvakarėse, buvo tuo metu reikalingi.
Šiandien mes svarstom Prezidento dekretą dėl veto.
Trys mėnesiai.
Tas laikotarpis, manau, galėtų būti skirtas, jeigu pritarsim Prezidento veto, kalbėtis toliau su juridiniais asmenimis, kurie valdo tą transportą.
Šiandien mes turim pasiūlymų iš kompanijų.
Jos siūlo tartis, tartis tokiu būdu: jeigu valdžia, jų kalba kalbant, atsisako reikalauti kelionės lapų, dalis jų pritartų būtent tokio mokesčio įvedimui.
Gerbiamieji kolegos, šiandien yra parengtas protokolinis Seimo nutarimas, ir mes, manau, kreipsimės į Vyriausybę, kad Vyriausybė pareikštų savo nuomonę.
Tikiuosi, pritars tam, kad būtų palengvinta verslui šioje srityje.
Tai yra vienas dalykas.
Antras dalykas, Tėvynės sąjungos-Lietuvos krikščionių demokratų frakcija šiandien rytą balsuodama priėmė nutarimą, kad tas mokestis, kuris galbūt dabar yra rengiamas dėl fizinių asmenų automobilių naudojimo, nebūtų įvedamas nuo metų vidurio.
Tai yra du dalykai, dėl kurių, manau, ir iš esmės dėl finansinio nestabilumo šis įstatymas, atidėjus trims mėnesiams, turėtų laikinai iki metų pabaigos veikti.
Todėl kviesčiau visus, gerbiamieji kolegos, šiandien palaikyti Prezidento veto, atidėti trims mėnesiams šio įstatymo įsigaliojimą, kad per tą laiką galėtume padėti verslui ne taip, kaip buvo minėta, išvaryti arba perduoti transportą privatiems asmenims, tačiau padėti parengti tvarką, kad verslui būtų mažiau biurokratinių kliūčių naudojant šį transportą.
Kviesčiau palaikyti Prezidento veto.
Ačiū.
Dėkoju.
Daugiau diskusijoje užsirašiusių kalbėti nėra.
Taigi mes netrukus balsuosime, ar priimti visą įstatymą be pakeitimų.
Motyvai, keturi – už, keturi – prieš.
Už – K. Glaveckas.
Prašau.
Gerbiamieji kolegos, pritardamas Prezidento veto, noriu taip pat pasisakyti už šio mokesčio įstatymą.
Taip jau išeina, kaip senoje patarlėje: visi nori valgyti ir niekas nenori plauti lėkščių, taip ir ekonomikoje: visi nori turėti biudžeto asignavimus ir niekas nenori mokėti.
Dabartiniu metu biudžeto situacija, renkant biudžeto pajamas, ypač „Sodros“, kaip žinote, yra negera, tendencijos yra blogos.
Ir pažiūrėsim, jau kitą mėnesį bus aišku, kokios pajamos nėra gautos.
Kovo vidury bus maždaug aiški situacija, ar reikia peržiūrinėti, keisti, dar kartą inventorizuoti visą biudžetą.
Tai, aišku, priklausys nuo biudžeto pajamų balandžio-gegužės mėnesiais.
Natūralu, kad iki to laiko, galimas variantas, mes turėsime, nepritarę dabartiniu metu šiam įstatymui, vėl grįžti prie to paties įstatymo ar kitokios formos.
Todėl aš siūlau palaikyti, balsuoti už šį įstatymą, turint omenyje tai, kad atsižvelgdami į esamą finansinę situaciją ir tuos iššūkius, kurie dar laukia, atrodo, stiprėjant pasaulinei krizei, mes turėtume nors kokį mažytį manevrą.
Nors pats mokestis, be abejo, kaip ir visi kiti, sakau, nėra geras dalykas, bet išeitis yra tokia, nes paprasčiausiai valstybei einamosioms sąskaitoms, viskam trūksta pinigų.
Ačiū.
Dėkoju.
Prieš – Seimo narė D. Mikutienė.
Gerbiamieji kolegos, Prezidento grąžintas įstatymas yra mažesnė blogybė, bet blogybė iš esmės.
Ir aš kviečiu jus nepalaikyti ir Prezidento veto, ir atmesti įstatymą, jį laikyti nepriimtu.
Kažkodėl niekas salėje nekalbėjo apie tai, kokį poveikį tai turės medicinos srityje, t. y. bendrosios praktikos gydytojams, kurie naudojasi šiuo transportu.
Neįvertintas, Sveikatos reikalų komitetas net nesvarstė šio įstatymo.
Iš esmės labai keistai skamba finansininkų paaiškinimai, kad negausime šiek tiek pajamų.
Kaip jūs galite negauti, kad jūs iš viso net ir neturėjote?
Jūs neturite ir negalite skaičiuoti, kad negausite šitų pajamų.
Įstatymas iš esmės yra ydingas.
Mokesčių didinimas turės neigiamą įtaką ir sveikatos paslaugų kokybės teikimui, jau nekalbant apie gyventojus ir sunkiai besiverčiančius žmones, kurie patyrė šoką po sausio 1 d. dėl tokių įstatymų pakeitimų.
Kviečiu balsuoti prieš.
Dėkoju.
Motyvai už – V. Bacevičius.
Aš kviečiu gerbiamuosius Seimo narius palaikyti Respublikos Prezidento veto.
Prezidentas siūlė atidėti įstatymo įsigaliojimą 3 mėnesiams.
Aš manau, tai yra tinkamas terminas verslui pasiruošti.
Man taip pat teko kalbėti su kai kuriais verslininkais, ir jie pozityviai reaguoja į tokį įstatymą, nes jis yra ir Estijoje, ir kitose Europos Sąjungos valstybėse.
Kartu reikia padėti verslui ir sumažinti biurokratinę naštą, tai yra atsisakyti tų kelionės lapų ir panašių dalykų.
Tą mes siūlome padaryti, ir iki balandžio 1 d. bus tinkamas terminas tą padaryti.
Svarbiausia – reikia tiesiai šviesiai ir aiškiai žmonėms pasakyti, kad fizinių asmenų automobilių apmokestinimo niekas nerengia, ir jis nėra planuojamas.
Taigi siūlau balsuoti už Prezidento veto.
Dėkoju.
Prieš – K. Daukšys.
Ačiū, gerbiamasis Pirmininke.
Kolegos, įstatymas sukurtas be galvos.
Valstybės aiškiai pasako: mes norime jus apiplėšti, todėl atimsime po 150 Lt už kiekvieną automobilį.
Už ką?
Ar valstybė nori tvarkyti ekologiją, ar nori kitų dalykų?
Ne, pasirodo, kišenė per tuščia.
Bet kartu padidinome ir akcizą automobiliams.
Prezidento veto yra skirtas tam, kad šio įstatymo įsigaliojimas būtų atidėtas dviem mėnesiams, bet tai iš esmės nepakeičia žalingo įstatymo.
Todėl, manau, reikia ir atmesti Prezidento veto, ir atmesti visą įstatymą.
Tai mes galėsime padaryti šiuo metu.
Dar kartą sakau: toks piratavimas – atsistojus vidury lauko pasakyti: na, man šiandien trūksta pinigų, tai aš iš jūsų visų atimsiu… 
Vienas verslininkas yra turtingas, ir jam nesunku sumokėti, kitas galbūt ne toks turtingas, jam bus sunku, kitas, smulkusis, neišgalės… 
Ar valstybė sąžiningai daro tokius dalykus?
Ar valstybės reikalas taip neapgalvotai daryti reformas ir padaryti taip, kad verslas turėtų sunkumų?
Čia daug kas citavo Alytaus verslininkų raštą, bet tų raštų galėtų prirašyti labai daug verslininkų.
Man gaila, kad kai kurie politikai pasiima kažkokių neaiškių verslininkų pritarimą, apie kurį niekas negirdėjo, niekas nematė, tik jiems pasakė.
Taigi tokių dalykų daryti negalima.
Aš manau, kad šį įstatymą reikia išmesti į šiukšlių dėžę.
Jeigu valstybei trūksta pinigų, valstybė turi gerai pagalvoti, kokiu būdu juos surinkti, kad skatintų tuos procesus, kurių valstybei reikia.
Norime gerinti ekologiją – taip, apmokestinkime variklių tūrį, norime kitų dalykų – kitaip darykime.
Laikas!
Ačiū.
Ačiū.
Seimo narys R. J. Dagys.
Gerbiamieji kolegos, aišku, mes, klausydami opozicijos kalbų, nieko nauja neišgirdome.
Girdėjome jau tomis ilgomis naktimis tų pačių spikerių kalbas, tokias pat visais klausimais, absoliučiai tuos pačius argumentus visais klausimais.
Tai nieko kita mes čia neišgirsime.
Mokesčių įvedimas niekam nėra koks nors didelis džiaugsmas.
Tai visi turėtų suprasti.
Gaila, kad opozicija iki šiol nemato krizės.
Ji nematė anksčiau ir turbūt nematys niekada, nes tai turbūt principinė politinė nuostata, kad sunkiu valstybei metu nereikia galvoti, reikia tik kelti chaosą ir iškraipyti tą informaciją, kuri yra.
Užuot padėjus suvokti esamą situaciją, aiškinama taip, kad jie apskritai nebesuprastų esamų sprendimų.
Dėl pateikto Prezidento įstatymo.
Buvo galima apskritai jo nevetuoti, nes mokestis įsigalioja, skaičiavimai yra daromi iš praėjusio ketvirčio.
Iš esmės tas vetavimas didelių pokyčių nesukels, bet, aišku, galbūt tai yra tam tikras papildomas stabtelėjimas, kad būtų galima aptarti kai kuriuos niuansus ir detales.
Bet kai kalbame apie mokesčio už juridinių asmenų automobilius įvedimą, tas mokestis kaip tik turėtų neleisti išvengti mokesčio tiems, kurie gali jį mokėti ir kurie nori nurašyti savo pelną, kad nebūtų apmokestinamas jų automobilis, naudojamas asmeniniams tikslams, taigi tas mokestis yra tinkamas, o dėl kitokių mokesčių Seimo pavedimu Vyriausybė dar tik diskutuos.
Taigi nereikia visko suplakti į krūvą.
Ačiū.
Dėkoju.
Seimo narys A. Butkevičius.
Dėkoju, Seimo Pirmininke.
Gerbiamieji kolegos, vis dėlto, esant sunkiai ekonominei situacijai, reikia užduoti klausimą, ar šis įstatymas sprendžia kai kurias ekonomines problemas, kad mūsų gyventojams padidėtų realiosios pajamos, kad būtų užtikrinta vidaus paklausa, kad ji nemažėtų, kad būtų išsaugotos darbo vietos?
Turbūt atsakymas yra labai aiškus – šis įstatymas apie mūsų žmogaus gyvenimo sąlygų gerinimą tikrai nekalba.
Čia yra pasirinktas variantas, kaip lengviausiu būdu būtų galima papildomai surinkti lėšų į valstybės biudžetą.
Jeigu tos papildomos lėšos, gaunamos apmokestinus transporto priemones, būtų apskaitomos pagal Kelių priežiūros ir plėtros programą ir būtų skirtos kelių priežiūrai, tiesimui, renovavimui, tai gal iš dalies ir būtų pateisinama, bet šiuo metu akcentuojama taip, kad valstybėje nėra pinigų ir šis įstatymas išspręs problemas.
Suprantant tuos dalykus, na, nelabai gražu to klausytis.
Mūsų frakcija vis dėlto pasisako prieš Prezidento veto ir pasisako už tai, kad apskritai nebūtų šio įstatymo.
Jis sukelia tik labai dideles nereikalingas diskusijas ir nesprendžia aktualių mūsų šalyje susidariusių problemų.
Ačiū.
Dėkoju.
Seimo narys V. Mazuronis – už.
Mielieji kolegos, aš klausiau ministro R. J. Dagio.
Manau, jeigu Vyriausybė elgsis taip, kaip ministras kalba, tai, mielieji, niekas kitas, tik Vyriausybė su tokiais ministrais kaip ponas R. Dagys ir provokuoja šiandien žmones neramumams, nes toks nesiskaitymas ir toks kietakaktiškas aiškiai kvailų sprendimų siūlymas nereiškia nieko kita, tik blogį Lietuvai ir Lietuvos piliečių kiršinimą.
Aš pasisakau už tai, kad šis įstatymas būtų atmestas.
Dėkoju.
Seimo narys J. Olekas.
Ačiū, gerbiamasis Pirmininke.
Gerbiamieji kolegos, kviesčiau išgirsti vieniems kitus, nes jeigu nenori girdėti gerbiamasis kolega, tai nieko ir negirdės.
Kad yra krizė dėl tokių ministrų ir tokios programos, tai matyti visiems, bet kuo čia dėti smulkieji ir vidutiniai verslininkai, kurie kreipėsi į mus visus ir į tamstą taip pat, labai aiškiai išdėstydami argumentus, kodėl šio įstatymo priėmimas ir Prezidento dekretu jo įsigaliojimo nukėlimas 3 mėnesiams nieko nekeičia.
Ogi todėl, kad tai diskriminuoja ir sudaro kur kas sunkesnes sąlygas smulkiojo verslo atstovams, netgi paprastai kaimo ambulatorijai.
Mes prieš 3–4 metus, panaudodami Europos Sąjungos lėšas, leidome įsigyti lengvųjų automobilius, kad į atokesnį kaimo vienkiemį galėtų nuvykti gydytojas ar felčeris.
Šiais pasiūlymais mes uždedame mokestinę naštą, kad už tą automobilių reikėtų kasmet mokėti po 1800 Lt.
Mielieji kolegos, ar Alytaus krašto verslininkų, Kauno regiono smulkiųjų ir vidutinių verslininkų asociacijos, Panevėžio verslininkų asociacijos, Jurbarko verslininkų asociacijos, Vakarų Lietuvos medienos perdirbimo eksportuotojų asociacijos, Smulkiųjų ir vidutinių vežėjų asociacijos ir dar daugelio kitų – Rokiškio, Pakruojo, Druskininkų – smulkiųjų verslininkų kreipimaisi jums nieko nereiškia.
Pamatėme praeitų metų biudžetą.
Jo surinkimas buvo visai patenkinamas.
Taigi tos naštos, to krūvio, apie kurį mes galvojome priimdami arba, tiksliau, jūs gąsdinote priimdami šį įstatymą nėra.
Todėl siūlau nepritarti Prezidento veto ir nepritarti pačiam įstatymui, kuris yra vetuojamas.
Ačiū.
Dėkoju.
Mielieji kolegos, keturi – už, keturi – prieš pasisakė ir pagal Statuto 167 straipsnį teikiu balsuoti, ar priimame visą įstatymą be pakeitimų.
Prašom balsuoti.
Balsavo 127 Seimo nariai.
Už – 1, prieš – 91, susilaikė 35.
Taigi jeigu grąžintas svarstyti įstatymas nepriimtas, pagal 3 to paties straipsnio punktą skelbiamas balsavimas, ar priimame įstatymą su visomis Respublikos Prezidento teikiamomis pataisomis ir papildymais.
Taigi skelbiu balsavimą pagal 3 punktą, ar priimame su visomis pataisomis ir papildymais?
Prašom balsuoti. (Plojimai)
Balsavo 127, už – 54, prieš – 59, susilaikė 14.
Taigi įstatymas nepriimtas.
Pereiname prie darbotvarkės klausimo 1-3… (Šurmulys salėje) Nepriimtas.
Darbotvarkės klausimas 1-3… 
Prašau.
Gerbiamasis Pirmininke, dėkoju.
Na, yra toks ketureilis, parašytas mūsų tautos: kad išsunks iš kažko varškę, visą šalį pamaitins, kad už įkvėptą deguonį mokestėlį pasiims.
Aš noriu valdantiesiems pasakyti: neliūdėkite, tikrai galima įvesti mokestį už deguonį.
Nelabai sunku paskaičiuoti, kiek įkvepi, koks vidutinis plačių tūris, na, ir padarykite tokį mokestį, kad tikrai tauta žinotų, kad jie kvėpuoja mokesčiais. (Šurmulys salėje)
Kitas darbotvarkės klausimas 2-7 – įstatymo projektas Nr. XIP-156(2).
Pranešėjas – Biudžeto ir finansų komiteto pirmininkas K. Glaveckas.
Priėmimo stadija.
Pradedame nagrinėti projektą pastraipsniui.
straipsnis.
Palauksime komiteto pirmininko.
straipsniui pataisų yra?
Nėra.
Gerbiamieji kolegos, ar galėtume 1 straipsniui pritarti bendru sutarimu?
Dar noriu paklausti komiteto pirmininko, ar Teisės departamento išvadai dėl 1 straipsnio komitetas pritarė?
Prašau, gerbiamasis Kęstuti.
Yra pritarta.
Aš kartoju, kad Teisės departamento išvados yra teigiamos.
Kas už tai, kad pritartume 1 straipsniui su Teisės departamento pastabomis?
(Balsai salėje) Kolegos, galime bendru sutarimu?
Dėkoju.
2 straipsnis.
Yra kolegos Seimo nario M. Basčio pataisa.
Galėčiau pakomentuoti.
Ar jūs norite?
Gerbiamasis Basty, pateikite savo pastabą.
Dėkoju, gerbiamasis posėdžio pirmininke.
Iš esmės yra bandymas atkurti tą lengvatą, kai yra taikomas nulinis tarifas žemės ūkio veikla užsiimantiems ūkio subjektams.
Be abejo, būtų labai gerai, kad valdančioji dauguma galėtų pritarti tokiai įstatymo pataisai.
Iš esmės priežastys yra suprantamos, kodėl valdančioji dauguma siūlo tokias įstatymo pataisas.
Viena priežastis, kaip teigiama, – solidarumo mokestis, antra priežastis ta, kaip teigiama, kad į biudžetą bus surinkta daugiau lėšų.
Dėl solidarumo būtų galima kalbėti, bet yra nemažai priežasčių, kodėl su tuo negalima sutikti.
Nėra parengta visa teisinė sistema, dalis žemės ūkio subjektų tikrai nėra pasiruošę skaičiuoti, tikrai sukels didelę sumaištį pelno skaičiavimas.
Laukiamas rezultatas surinkti daugiau biudžeto lėšų nepasiteisins.
Žemės ūkio subjektai arba šiuo atveju Žemės ūkio bendrovių asociacija siūlo kitus būdus, kaip būtų galima papildyti biudžetą.
Dėkoju už dėmesį.
Labai ačiū už kalbą.
Toje kalboje yra ir atsakymas.
Iš principo čia siūloma keisti tą tvarką, kuri, šiaip ar taip, numatyta antikrizinėje programoje.
Konkrečiai fiskalinės politikos dalyje, susijusioje su pelno mokesčiu.
Komitetas jai nepritaria.
Komitetas nepritarė.
Taigi… 
Dėkoju komiteto pirmininkui.
K. Daukšys dėl pataisos?
Taip.
Prašom.
Ačiū, pirmininke.
Pataisa yra teisinga, nes valdančioji dauguma iki šiol nenustatė, kas yra žemės ūkyje, kokios įmonės turi mokėti pelno mokestį, kokios ne.
Šiandien realiai turime suprasti, kad yra stambių žemės ūkio įmonių, viskas gerai.
Bet pagal tą logiką, kuri yra įstatymuose, tai šiandien pelno mokestį, PVM’us, visus kitus dalykus mokės žmonės, kurie turi 10 ha žemės ir 7 karves.
Vadinasi, bet kuris žmogus, kažkada išėjęs iš to kolūkio ar dar kaip nors, gavęs šiek tiek žemės, šiek tiek užsiauginęs gyvulių, turės dabar susigaudyti, kaip sumokėti pelno mokestį, kaip deklaruoti, ką čia kur dabar padaryti.
Na, juokingai skamba.
Todėl siūlau pritarti pataisai, o kitu atveju apskritai nebalsuoti už tokį įstatymą.
Prieš pataisą – K. Starkevičius.
Aš vėl noriu paaiškinti, kad neklaidintume visuomenės, ką siūlo Bendrovių asociacija.
Ji siūlo padidinti žemės mokestį.
Dabartiniu metu mūsų žemės ūkio subjektai moka apie 10 Lt (vidurkis), išeina 1,5 %.
Jeigu tai mes padidintume, reikėtų mokėti apie 50 Lt.
Tai labiausiai smogtų viduriniam sluoksniui.
Pelno mokestis tų objektų, labai teisingai buvo pasakyta, tų subjektų, kurie šiandien gali mokėti, yra tokių, kurie 50 % ar daugiau teikia paslaugų žemės ūkiui, kaip trąšų perpardavinėtojai, sukurtos bendrovės, kurios perparduoda arba teikia tas paslaugas, tai visi jie liktų nemokėti to pelno mokesčio, o tas vidurinis sluoksnis mokėtų mokestį.
Ką kolega K. Daukšys kalbėjo, tai tas mokestis bus ne nuo 10 ha, bet mokestis bus maždaug apie 70 ha, 100 ha.
Toks bus.
Dėl motyvų kalbėta.
Gerbiamieji kolegos, registruojamės ir balsuojame.
Kas už M. Basčio pataisą?
Už – 35, prieš – 27, susilaikė 31.
Pataisai nepritarta.
Gerbiamieji kolegos, dėl viso 2 straipsnio.
Ar yra užsirašiusių kalbėti?
Prašom.
Registruojamės ir balsuojame.
Kas už 2 straipsnį?
Už 2 straipsnį balsavo 62, prieš – 27, susilaikė 6. 2 straipsniui pritarta.
Dėl viso įstatymo projekto.
Yra užsirašiusių kalbėti prieš įstatymo projektą.
V. Uspaskich.
Nėra.
Z. Balčytis.
Ačiū, gerbiamasis pirmininke.
Gerbiamieji kolegos, atrodo, labai paprastas dalykas – paimi išbrauki žemės ūkio veiklą ir apmokestini pelno mokesčiu.
Kalbama apie tai, kad labai didelė žmonių dalis šiandien išgyvena iš savo labai nepelningos veiklos, išlaiko savo šeimas.
Toks įstatymo projekto išbraukimas ir apmokestinimas pelno mokesčiu, aišku, padidins šešėlinę ekonomiką.
Kiekvienas iš jų stengsis tą paskutinį litą, kurio ir dabar šiandien trūksta, kaip jau buvo minėta, ir trąšoms įsigyti, ir daugeliui kitų dalykų jo trūks… 
Kadangi nebuvo pritarta gerbiamojo M. Basčio pasiūlymui, mes irgi negalime pritarti šiam įstatymo projektui.
B. Bradauskas – už.
Dėkoju, pirmininke.
Mūsų verslas jau dabar yra atsistojęs ant kojų.
Buvo labai teisingai padaryta, kai mes sumažinom pelno mokesčio tarifą nuo 24 % iki 15 %.
Verslininkai galėjo tvirtai, dar kartą kartoju, stoti ant kojų, ir pelno mokestis į biudžetą labai pakilo.
Tiems pelno mokėtojams, tiems subjektams būtų galima padidinti pelno mokesčio tarifą, mes siūlėme iki 19 %, dabar iki 20 %.
Bet aš niekaip negaliu pritarti 2 daliai, kai mes smulkų verslą, žemės ūkį ir visa kita kertame iš pašaknų visiems vienodai.
Todėl balsuodamas už pelno mokesčio padidinimą apskritai tiems ūkio subjektams, kurie įstengia mokėti, vis dėlto esu prieš apmokestinimą smulkaus verslo ir žemės ūkio bendrovių.
Pasisakydamas už kartu pasisakau ir prieš, prieš motyvai vis dėlto nulėmė, todėl aš balsuosiu prieš.
Šią kalbą traktuosime kaip kalbą prieš.
Paskutinė kalbės B. Vėsaitė.
Aš įtariu, kad dabar man suteikėte žodį.
Gerbiamieji kolegos, man labai smagu, kad liberalai ir apskritai dešiniųjų Vyriausybė keičia savo veidą, didina pelno mokestį.
Tai yra labai laiku ir vietoj.
Bet aš pritariu savo kolegoms.
Gerbiamieji kolegos, šiandien už pieną žemdirbiai gauna tiek, kiek už mineralinį vandenį arba dar mažiau, tai, man regis, jų apmokestinimas pelno mokesčiu kartais prasilenkia su sveiku protu.
Mes džiaugiamės, kad žemės ūkio bendrovės bent kiek sustiprėjo, o dabar, manau, kiekvieną kartą, kai konservatoriai ateina į valdžią, jas siekia pribaigti.
Aš, tiesą sakant, nesuprantu šio dalyko ir tikrai negaliu pritarti.
Gerbiamieji kolegos, už kalbės E. Pupinis.
Gerbiamieji kolegos, turbūt nereikėtų klaidinti žmonių, gąsdinti.
Jeigu nėra pelno, tai jis negali būti apmokestintas.
Tuo labiau reinvestuotas pelnas taip pat negali būti apmokestintas.
Noriu pasakyti dar vieną dalyką.
Jūs turbūt patys įsivaizduojate, jeigu mokesčių mokėtojų mažiau, tai automatiškai kitiems pelno mokestis turi būti kur kas didesnis, kad surinktume valstybės biudžetą.
Ir man ne visada buvo aišku, kodėl žemės ūkio padalinys, kuris užsiima žemės ūkio veikla… iki 50 % ne žemės ūkio veikla, tai jis atleidžiamas nuo mokesčių.
Nemažai buvo slepiama po tuo verslu.
Manyčiau dabar bus lengviau paaiškinti verslo įmonėms, kurios gauna 10 tūkst., tačiau nemoka pelno mokesčių.
Tai, ko gero, tos įmonės, kurios gauna 2 mln. parduodamos trąšas ir panašiai, mokės.
Manau, aiškiau bus visiems.
Todėl ir siūlau pritarti tam mokesčiui.
Paskutinysis prieš kalbės A. Butkevičius.
Dėkoju, posėdžio pirmininke, tikrai labai nustebau išgirdęs, kad įmonės neturės pelno ir nereikės nieko mokėti.
Jeigu šio įstatymo toks yra tikslas, tai rezultatą jūs jau pasiekėte.
Bet kodėl negalima pritarti šio įstatymo projektui?
Pirmiausia vis dėlto jo įsigaliojimo terminas sausio 1 d.
O įsivaizduokite, kad kai kurie ūkio subjektai yra pasirašę ilgalaikes sutartis, tarptautines sutartis keleriems metams, ir padidinamas pelno mokesčio tarifas.
Tokiu atveju kai kuriems ūkio subjektams reiks peržiūrėti savo finansines galimybes, kaip vykdyti tą verslą, kaip atsiskaityti su kitais ūkio subjektais.
Taip pat turės peržiūrėti piniginių srautų subalansavimą, nes mokesčių sistema turi būti paprasta ir aiški.
Jūs pasakykite, koks gali būti aiškumas ir supratimas per vieną savaitę, kai įsigalios jau nuo kitų metų sausio 1 d.
Taip pat reikia įvertinti, kad ūkio subjektai moka avansinį pelno mokestį.
Ir kai buvo kalbama, kad kitais metais kai kurios įmonės dirbs nuostolingai, o avansinis mokėjimas yra mokamas už ankstesnius metus, be to, puikiai žinome, kad ankstesni metai buvo finansiškai sėkmingi ūkio subjektams, pagalvokite ir apie pelno įplaukų įvykdymą.
Siūlau nepritarti.
K. Starkevičius – už.
Kalbėjo finansų ministras… 
Tačiau kalbant apie kaimo sektorių, tai yra naujas mokestis, ir buvęs finansų ministras tikrai žino, kad visose Europos Sąjungos šalyse šis pelno mokestis jau yra įvestas, ir lenkai kalba apie tą pelno mokesčio greitą įvedimą.
Mes, Lietuva, būsime priešpaskutinė Europos Sąjungos šalis, tačiau patys turite suprasti, kad tas pelno mokestis bus mokamas jau už kitų metų rezultatus.
O avansinį moka tie, kurie jau turėjo tą mln. pelno.
Todėl mūsų žemės ūkio subjektų šie dalykai tikrai nepalies.
Ir dar viena.
Noriu nuraminti, kad į pelno mokestį nebus įskaičiuojamos tiesioginės išmokos, ir tas pelno mokestis bus mokamas nuo 14 ekonominių dydžių vienetų.
Todėl tas smulkus ir vidutinis sluoksnis į tai nepateks.
Aš jau kartojuosi, bet kaip kairė pusė gina stambųjį kapitalą – ar jis būtų mieste, ar kaime, visiškai nesuprantama politika.
Visi kalbėjo dėl motyvų.
Taigi, gerbiamieji kolegos, balsuojame dėl viso įstatymo projekto.
Registruojamės ir balsuojame, kas už šį įstatymo projektą.
Už balsavo 65, prieš – 25, susilaikė 9. Įstatymo projektas yra priimtas.
Toliau posėdį ves Seimo Pirmininkas A. Valinskas.
Dėkojame už tokį poetinį ekskursą.
Darbotvarkės klausimas 1-3, įstatymas Nr. XIP-157, grąžintas, – Mokesčių administravimo įstatymo 13 straipsnio papildymo įstatymas.
Kviečiu pranešėją K. Glavecką.
Prašom.
Kol ateis kalbėtojas, gerbiamasis Pirmininke, mielieji kolegos, yra esminis klausimas.
Jeigu pagrindinio įstatymo nėra nei ta forma, kaip mes priėmėme, nei ta forma, kaip pasiūlė Prezidentas, tai antrasis įstatymas netenka prasmės.
Ir nereikia diskutuoti, neprarasti laiko, o tiesiog jį atmesti, ir viskas.
Taip, bet mes turėtume išgirsti tą patį iš komiteto pirmininko.
Prašom.
K. Glaveckas.
Gerbiamasis Pirmininke, gerbiamieji kolegos, Biudžeto ir finansų komitetas svarstė Lietuvos Respublikos mokesčių administravimo įstatymo 13 straipsnio pakeitimo įstatymą.
Balsavimo rezultatai: 6 – už, prieš nėra, 3 susilaikė.
Ačiū.
Siūlau pritarti.
Dabar jau aš sakau komiteto išvadą. (Šurmulys salėje)
Dėkoju už išvadą.
(Balsai salėje) Prašom.
Aš dar tik minutėlę.
Iš tikro tai buvo formali procedūra, svarstymas neturi prasmės.
Tai elementaru.
Dėkoju, dabar pasiūlymas aiškus, manau, kad galime pereiti prie klausimo 1-4.
Siūlote balsuoti?
Iš pradžių siūlote nenagrinėti, paskui siūlote balsuoti, tai būkite bent jau nuoseklūs.
Gerai.
Prašom balsuoti, kas už tai, kad įstatymas Nr. XIP-157, būtų laikomas nepriimtu.
Mielieji kolegos, elgiatės nenuosekliai, bet jeigu norite, darome ir toliau cirką.
Prašom. (Balsai salėje)
Mielieji kolegos, aš norėčiau, kad atsiverstumėte tą įstatymo projektą, kurio 1 straipsnis skamba taip: „13 straipsnio papildymas 29 punktu.
Papildyti 13 straipsnį 29 punktu: „29) laikinasis mokestis už juridinių asmenų valdomus automobilius“.
Ką mes galime pildyti, jeigu mes nepriėmėme prieš tai buvusio įstatymo?
Bet jeigu norite pagal Statutą, prašom minutėlę, skelbiamas balsavimas, kas už tai, kad būtų priimtas visas įstatymas Nr. XIP-157 be pakeitimų, prašom balsuoti.
Balsavo 104 Seimo nariai, už – 17, prieš – 53, susilaikė 34.
Taigi įstatymas nepriimtas.
Prašom.
(Balsai salėje) Tuomet pagal 3 dalį, jeigu nepriimtas be pakeitimų, balsuojama, ar priimti įstatymą su visomis Prezidento teikiamomis pataisomis, prašom balsuoti.
Balsavo 108 Seimo nariai, už – 39, prieš – 46, susilaikė 23.
Taigi įstatymas nepriimtas.
Pagal darbotvarkę pereiname prie 1-4 klausimo – Pensijų sistemos reformos įstatymo 4 straipsnio pakeitimo ir papildymo įstatymo Nr. XIP-198 Gr.
Mielieji kolegos, kviečiu į tribūną diskusijai Seimo narį V. Gapšį ir noriu informuoti, kad yra gautas protokolinis nutarimas, pasirašytas Seimo narių grupės, bet jis susijęs su ką tik mūsų nepriimtais įstatymais.
Manyčiau, kad būtų galima Seimo nariams bendru sutarimu, kurie pasirašė, atsiimti jį, taip?
(Balsai salėje) Prašau.
Gerbiamasis Pirmininke, aš prašyčiau, kad būtų teikiamas balsuoti protokolinio nutarimo projektas, nes jis, nors ir netiesiogiai, tačiau susijęs su ką tik svarstytais įstatymų projektais.
Protokolinis sprendimas yra labai trumpas, aš manau, kad kolegos Seimo nariai jau spėjo susipažinti, jis yra išdalytas.
(Balsai salėje) Jeigu kolegos bendru sutarimu sutiktų svarstyti ir priimti šį protokolinį nutarimą, kuris yra nukreiptas išimtinai tik į verslo sąlygų pagerinimą ir nereikalingų biurokratinių barjerų bei išlaidų taupymą… 
Jis skamba taip: siūloma Vyriausybei neatidėliojant supaprastinti transporto naudojimo atskaitos tvarką numatant galimybę verslo įmonėms atsisakyti kelionės lapų pildymo.
Manau, kad tai yra racionalus siūlymas.
Jeigu Seimas tokį protokolinį nutarimą priims, tai iš tiesų mes palengvinsim galimybę bent jau daliai verslo racionaliau tvarkyti savo veiklą.
Prašau teikti balsuoti.
Dėkoju.
Manau, kad kol Seimo nariai susipažins su protokolinio nutarimo projektu, mes jį nukelsime balsuoti į popietinį posėdį.
Prašau.
Seimo narys V. Gapšys.
Kitas klausimas Nr. XIP-161(2) – Naftos ir dujų išteklių mokesčio įstatymo 4, 5, 7 straipsnių pakeitimo ir įstatymo priedėlio pripažinimo netekusiu galios įstatymo projektas.
Svarstymo stadija.
Pranešėjas – V. Matuzas, Biudžeto ir finansų komitetas.
Gerbiamieji kolegos, komitetas apsvarstė šį įstatymo projektą, atsižvelgė į Seimo kanceliarijos Teisės departamento pasiūlymą ir priėmė sprendimą pritarti iniciatorių pateiktam ir komiteto patobulintam įstatymo projektui Nr. XIP-161(2) bei komiteto išvadoms.
Balsavimo rezultatai – bendru sutarimu už.
Ačiū, kolega.
Diskusijoje dalyvauti užsirašė trys Seimo nariai.
Pirmoji – B. Vėsaitė.
Gerbiamieji kolegos, prieš tai norėčiau mūsų visų vardu pasveikinti Gruzijos parlamento Regioninės politikos, Vietos savivaldos ir Kalnų regionų komitetų delegacijas.
(Plojimai)
Tęsiame posėdį B.Vėsaitė.
Gerbiamieji kolegos, vėl šitas šis įstatymo projektas iš serijos „pabrangink vartotojui benziną, dyzeliną ir visus kitus degalus“, nes, tiesą sakant, nuo valstybės pečių yra perkeliama ant privataus verslo pečių.
Nors kalbama, kad dėl atsargų kaupimo ir saugojimo liūto dalį prisiims „Mažeikių nafta“, bet iš tikrųjų galutinis rezultatas – už viską sumokės vartotojas.
Šiandien šis įstatymo projektas gal ir atrodo patrauklus, kol naftos kaina pasaulyje krinta, bet mes žinome, kad atsigavus verslui, ko mes norime, kad kuo greičiau tai atsitiktų… 
Naftos ir jos produktų ištekliai yra riboti, ir iš tikrųjų naftos kainos kils.
Mes dabar padidinam pridėtinės vertės mokestį vienu procentiniu punktu, padidiname akcizus, ir dar papildomai vartotojų pečius slėgs naftos produktų saugojimo mokestis.
Manyčiau, kad iki šiol buvusi tvarka – solidariai pasidalyti: 50 % naftos atsargas kaupia valstybė, 50 % kaupia privatus verslas arba importuotojai, buvo teisinga tvarka, siūlyčiau ir toliau jos laikytis, nes, na, lyg ir mažiau išleisdami, mes vis dėlto tiek gyventojams, tiek verslui naštą didiname, ir bijau, kad tas neduos norimų rezultatų, todėl pasisakau prieš.
Ačiū, kolege.
Toliau diskusijose dalyvauja J. Šimėnas.
Gerbiamieji kolegos, ką tik kalbėjusi kolegė kalbėjo ne dėl šio įstatymo projekto.
Be abejo, sunku susigaudyti tokiame chaose.
Gerbiamieji Seimo nariai, kai kalbama apie naftą, visiems atrodo, kad tai yra didžiuliai ištekliai, tai yra maždaug aukso klodai ir tada reikia viską daryti, kad tie aukso klodai būtų kaip galima efektyviau panaudoti.
Pagal dabar galiojančio Naftos ir dujų išteklių mokesčio įstatymo nuostatas numatyta, kad naftos ir dujų išteklių mokesčio dydį sudaro bazinis ir kompensacinis mokesčio tarifai.
Priklausomai nuo gavybos iš telkinio datos ar nuo išteklių telkinyje likučio, taikomi du skirtingi baziniai mokesčio tarifai: 20 % arba nuo 2 iki 16 % tarifai.
Kompensacinis 9 % mokesčio tarifas naftai ir dujoms, išgautoms iš telkinių, kurie surasti ar surasti ir išžvalgyti arba tik išžvalgyti ne vien valstybės lėšomis yra proporcingai mažinamas telkinio paieškos ne valstybės lėšomis.
Yra kitų dalykų, kurie susiję su valstybės įsikišimu į šių išteklių gavybos kompensacinius dalykus.
Manau, kad ministerijos, šiuo atveju Vyriausybės, teikiamame projekte yra daug gerų dalykų, kurie susiję su mokesčių lengvatomis.
Aš pasisakau už tai, kad jų nebūtų.
Juo labiau kad jeigu tas mokesčio lengvatas reglamentuoja valstybinės tarnybos, kaip, sakykim, Lietuvos geologijos tarnyba, tai atsiranda ir priežasčių korupcijai, tai aš manau, kad tų lengvatų neturėtų būti, o viskas veiktų pagal Seimo nustatytus mokesčius ir mokesčių tarifus.
Kita vertus, aš labai abejoju dėl pagrįstumo, dėl teisėtų lūkesčių, kurie yra susirašyti įstatymo projekte, ir manoma, kad padarius šią pataisą būtų galima gauti į valstybės biudžetą 20 mln. Lt.
Aš paskaičiavau, kad niekaip neišeina esant dabartinėms naftos kainoms apie tokį skaičių galvoti, ir tai geriausiu atveju galėtų būti ne daugiau 10 mln.
Kita vertus, maži ir baigiami eksploatuoti telkiniai esant tokioms pasaulinėms naftos kainoms ir tokiems pasiūlytiems naujiems mokesčių tarifams, yra galimybė, kad liktų neeksploatuoti, o tai reiškia, kad valstybė negautų ne tik mokesčio už gamtos išteklius, bet ir kitų mokesčių, kaip pelno, pajamų, „Sodros“ ir kt.
Kadangi Lietuvos naftos išteklių gavyba eina į pabaigą, sunkinti arba didinti šį verslą būtų neracionalu.
Kad būtų kompensuoti Finansų ministerijos lūkesčiai ir būtų gauti atitinkami mokesčiai, mes, Aplinkos apsaugos komitetas, peržiūrėjome mokesčius už valstybinius gamtos išteklius ir gėlą bei mineralinį vandenį.
Aš noriu atkreipti Seimo narių dėmesį, kad šiuo metu už mineralinį vandenį mokama 5,4 cnt.
už kubinį metrą, kai mes žinome, kad mineralinį vandenį parduodame po 1,5 Lt už pusę litro.
Tai gal čia yra didžiuliai ištekliai, kuriuos iš tikrųjų reikėtų pasižiūrėti?
Tą patį pasakyčiau apie gėlą vandenį, už kurį mes mokame 6 cnt. už kubinį metrą, o parduotuvėje, mes žinome, kiek mokame.
Mokesčius čia reikėtų sutvarkyti.
Todėl pasisakau už tai, kad nereikėtų keisti dabar galiojančios Lietuvos naftos ir dujų išteklių mokesčio tvarkos, tik išmesti lengvatas, lengvatas, kur valstybė kišasi į procesą su savo investicijomis, manyčiau, kad būtų tikslinga.
Gerai būtų, jeigu būtų galima dar prie šio įstatymo projekto susėsti ir suderinti pozicijas, nes yra kitų Seimo narių pasiūlymų, ir jeigu bus priimtas toks įstatymas, koks yra, tikrai valstybė negaus nė vieno lito papildomų pajamų.
Ačiū už dėmesį.
Ačiū, kolega.
Daugiau norinčių dalyvauti diskusijose nėra.
Kviečiu į tribūną V. Matuzą.
Yra Seimo nario A. Endzino ir kitų Seimo narių pasiūlymų.
Tai gerbiamasis Endzinai, pirmasis jūsų pasiūlymas, prašau.
Mums iškilo klausimas… 
Yra du pasiūlymai.
Kurios dienos pasiūlymus jūs dabar teiksite, nes vienas yra 18 d., kitas 19 d., tai gal jūs pats ir pristatykite.
Be jokios abejonės, 19 d., paskutinius pasiūlymus, nes 18 d. pasiūlyme įsivėlė korektūros klaida, todėl teko perregistruoti.
Aš atsiprašau komiteto už sugaištą laiką svarstant, manau, kad Seime to nereikėtų kartoti.
Dėkui.
Ar galėčiau pristatyti?
Taip.
Prašau.
Pasiūlymo esmę sudaro išimtinai mokesčių inspekcijos nustatytos radikalios tvarkos pakeitimo palengvinimas, nes nustatyta mokesčių našta, kaip labai tiksliai pastebėjo gerbiamasis kolega Jonas diskusijoje, iš tikrųjų neduos tiesioginės priklausomybės nuo išgaunamos naftos ir mokesčių… 
Buvo labai teisingai diskusijoje pastebėta, kad yra labai daug naftos telkinių, kurie iš tikrųjų senka, ir išgaunamas lygiagrečiai sūrainis (sūrus vanduo) didina eksploatavimo kaištus.
Padidinus mokesčių naštą, iš tikrųjų šiuos telkinius eksploatuoti praktiškai nerentabilu, tiesiog neapsimoka.
Todėl jie tiesiog bus uždaryti ir rekultivuoti.
Papildomų mokesčių iš šios sistemos negausim, todėl yra tikslinga, mano galva, tikslinga, pasilikti prie senos tvarkos arba šiek tiek padidinti apmokestinimą, ką savo pasiūlyme, pateiktame lentelėje, ir padariau.
Kita vertus, mes turime pakankamai naftos telkinių, kurių neeksploatuojame dėl akivaizdžiai didelių socialinių įtampų.
Todėl antro pasiūlymo esmę sudaro dalies naftos gavybos mokesčio skyrimas toms savivaldybėms, kuriose išgaunama nafta, taip šalinant tam tikras socialines įtampas.
Dėkoju.
Ačiū už išsamų išdėstymą, tačiau komitetas, kaip suprantame, turi kitokią nuomonę.
Prašau, pone Vytautai.
Taip, komitetas apsvarstė Seimo nario pono A. Endzino pasiūlymą.
Dėl 1 straipsnio, 4 straipsnio 1 dalies pakeitimo, komitetas mano, kad penkioliktosios Lietuvos Respublikos Vyriausybės veiklos programoje kaip viena iš krizės įveikimo plano priemonių yra numatyta padidinti naftos ir dujų išteklių mokestį, naikinant šio mokesčio lengvatas.
Kadangi teikiamas įstatymo projektas tiesiogiai susijęs su 2009 m.
valstybės biudžeto projektu, komitetas siūlo nepritarti šiai daliai jūsų pasiūlymo.
Taip pat komitetas nagrinėjo ir tą dalį, kur kalbama apie dalies, t. y.
10 %, sumos mokesčių skyrimo į savivaldybės, kurios teritorijoje yra naftos ir dujų gavybos vieta, biudžetą, ir siūlo nepritarti dėl šių argumentų.
Lietuvos regionai ne visi vienodai yra turtingi gamtos išteklių, ypač naftos ir dujų, todėl dalį lėšų už šiuos išteklius skyrus tik vienam regionui, kitiems regionams būtų sudarytos nevienodos plėtros sąlygos.
Savivaldybės, kurių teritorijoje išgaunami ne tokie vertingi ištekliai, smėlis, žvyras, durpės, klintys ir panašiai, nesuteikiantys patrauklumo regionui, būtų iš dalies diskriminuojamos.
Taigi mokestis už išgaunamą naftą ir dujas, kaip ir kitus išgaunamus išteklius, naudingąsias iškasenas ir vandenį turėtų būti įskaitomas į valstybės, tikrosios gamtos išteklių savininkės, biudžetą.
Tai pagrindinis argumentas, dėl ko siūloma nenukreipti 10 % mokesčio į atitinkamą savivaldybės biudžetą.
Komitetas siūlo nepritarti.
Gerbiamieji kolegos, kadangi komitetas nepritarė pono A Endzino pasiūlymui, tai mes turime kalbėti.
Prieš pasiūlymą kalbės M. Zasčiurinskas.
Dėkui.
Gerbiamieji kolegos, aš išgirdau čia labai daug gražių žodžių, bet neišgirdau pagrindinės informacijos, kaip šitos įstatymo pataisos veiks vartotoją.
Priiminėti sprendimus be tokios informacijos, manau, yra nekorektiška.
Todėl aš negaliu balsuoti už.
Ačiū.
Ačiū.
Palaikantis pasiūlymą – J. Olekas.
Ačiū, gerbiamoji posėdžio pirmininke.
Iš tikrųjų aš noriu palaikyti gerbiamojo A. Endzino teikiamas pataisas, nes lyginant su tuo, ką mums siūlė paties įstatymo autoriai, tai yra tam tikras realesnis mokestinės naštos paskirstymas ir tikimybė, kad pritaikius tokią mokesčių schemą mes galime tikėtis papildomo įnašo į biudžetą.
Kita vertus, taip pat atsiranda galimybė tiems regionams, kurie laimingesni, kad turi tam tikrų išteklių, bet nelaimingesni, kad tuos išteklius išgaunant atsiranda papildomos taršos ir papildomo krūvio tam rajonui, kaip kompensaciją gauti dalį mokesčių į savo biudžetą.
Taip, ne visi regionai ir rajonai turi tokią galimybę, bet yra kiti svertai, kitos galimybės, kaip tokio turto neturėjimą išlyginti, todėl aš pasisakau už kolegos teikiamą įstatymo pataisą ir kviečiu ją palaikyti.
Ačiū.
Gerbiamieji kolegos, pasiruoškime balsuoti.
Kas pritaria A. Endzino pataisai, balsuoja už, kas nepritaria, balsuoja prieš arba susilaiko.
Primenu, komitetas nepritarė pataisai.
Gerbiamieji kolegos, balsavo 75 Seimo nariai.
Už – 32, prieš – 7, susilaikė 36.
Pataisai nepritarta.
Gerbiamasis Endzinai, jūsų yra dar 4 straipsnio 9 straipsnio 1 dalies pakeitimas ir pasiūlymas.
Labai atsiprašau, truputį vėliau.
Koks jūsų dar vienas pasiūlymas?
Buvo pateikti abu pasiūlymai vienu metu ir aš manau, kad Seimas apsisprendė tuo pačiu balsavimu.
Ačiū.
Supratome.
Toliau Seimo nariai J. Šimėnas, V. Babilius, S. Giedraitis, A. Petkus, J. Urbonavičius.
Pristato J. Šimėnas.
Prašau.
Gerbiamieji Seimo nariai, mūsų, kelių komiteto narių, iš esmės Aplinkos apsaugos komiteto narių pasiūlymas siejasi su kolegos A. Endzino pateiktu pasiūlymu, kad nereikėtų keisti procentinių nuostatų dėl gavybos atsižvelgiant į telkinio dydį.
Palikti dabar galiojančią diferencijuotą lentelę… tik mūsų pasiūlyme nėra dėl to, kad dalį mokesčio paliktume savivaldybėms.
Nors Biudžeto ir finansų komitetas nepritarė, bet aš, pristatydamas argumentus dėl visos pataisos, sakiau, kad yra galimybė, kad įsigaliojus naujoms pataisoms, būtų neišgauta apie 2 mln. barelių naftos iš mažų telkinių, nes jų gavyba neapsimokėtų.
Todėl aš siūlyčiau pritarti mūsų pateiktam pasiūlymui.
Gerbiamasis kolega, aš norėčiau paklausti, jūsų grupės Seimo narių yra du pasiūlymai, tai kurį jūs dabar pristatėte?
Jeigu jūs pristatėte pirmąjį, tai jis susijęs su jau nepritartu A. Endzino pasiūlymu.
Gal jūs jį galite atsiimti?
Aš neatsiimu, aš manau, kad Seimo nariai turėtų išklausyti ir nebalsuoti automatiškai.
Mūsų komitetas turbūt geriausiai išmano gamtos išteklių gavybos klausimus, racionalų jų panaudojimą.
Ir aš, kalbėdamas iš tribūnos, sakiau, kad tas pačias, o gal ir gerokai didesnes lėšas galima gauti apmokestinus kitus gamtos išteklius.
Sakykime, šiuo metu už žvyro gavybą mes…
Kolega, mes viską supratome, bet aš dar kartą noriu paklausti, jūs abu pasiūlymus dabar pristatėte?
Vieną.
Penktą?
Gerai.
Komiteto išvada.
Gerai.
Mes apie tai išgirdome iš gerbiamojo Seimo nario pono J. Šimėno.
Komitetas siūlo nepritarti.
Gerbiamieji kolegos, kadangi komitetas nepritarė, mes turime kalbėti dėl pataisų svarstymo.
Prieš pataisos turinį – M. Zasčiurinskas.
Sinkevičius – už.
Prašau.
Ačiū, gerbiamoji posėdžio pirmininke.
Man atrodo, kad gerbiamojo komiteto pirmininko J. Šimėno pasiūlymas, susijęs su prieš tai pateiktu pasiūlymu, yra logiškas.
Gamtos turtai turi būti racionaliai naudojami visų žmonių labui, jie negali būti palikti niekam, be priežiūros, be tyrimo, be įsisavinimo.
Dar norėčiau atkreipti dėmesį, kad tiek nafta, tiek dujos yra ištekliai, kurie nestovi vietoje.
Jeigu mes ilgiems metams juos paliksime vietoje, netyrinėdami ir neįsisavindami, tai galime jų nerasti Lietuvos Respublikos teritorijoje.
Aš pritariu J. Šimėno pataisoms, nes jis pasakė alternatyvą, iš kur gali būti gautas finansavimas reikalingam biudžeto subalansavimui.
Jis labai akivaizdžiai pademonstravo mineralinio vandens apmokestinimo ir kitus klausimus.
Kolegos, kviečiu palaikyti protingą pasiūlymą.
Ačiū, kolega.
Kolegos, pasiruoškite balsuoti.
Kas pritariate Aplinkos apsaugos komiteto pirmininko ir grupės Aplinkos apsaugos komiteto narių (J. Šimėno) pasiūlymui, balsuojate už.
Kas nesutinkate, balsuojate prieš arba susilaikote.
Balsavo 75 Seimo nariai.
Už – 37, prieš – 2, susilaikė 36.
Pasiūlymui nepritarta. (Balsai salėje)
Dar yra vienas pasiūlymas, gerbiamasis Jonai.
Dar vienas jūsų pasiūlymas.
Balčytis.
Ačiū, posėdžio pirmininke.
Dviejų frakcijų – liberalcentristų ir socialdemokratų – vardu prašome, nes yra vieno balso persvara, perbalsuoti.
Gerbiamieji kolegos, frakcijos vardu yra prašymas perbalsuoti.
Prašau balsuoti iš naujo.
Kas už tai, kad pritartume J. Šimėno ir grupės Seimo narių pasiūlymui, balsuojate už, kas turite kitokią nuomonę, balsuojate prieš arba susilaikote.
Balsavo 77.
Už – 39, prieš – 2, susilaikė 36.
Pritarta. (Plojimai)
Gerbiamasis Jonai, ar yra dar jūsų pataisa?
Mano nuomone, yra.
Prašom.
Aš manyčiau, jeigu būtų apsisprendimas atiduoti šį klausimą persvarstyti mūsų komitetui, aš atsiimčiau kitą pataisą ir mes stengtumės suredaguoti viską taip, kad Finansų ministerijai būtų labai gerai.
Gerbiamasis kolega, pagal Statutą čia yra svarstymo stadija ir mes galime išsakyti tik savo mintis ir balsuoti po svarstymo pritariame ar nepritariame, bet ekspromtu negalime nieko keisti.
Supratau.
Todėl siūlau pritarti mūsų komiteto narių pasiūlymui palikti bazinius naftos išteklių mokesčio tarifus, priklausomus nuo telkinio dydžio.
Kur mažiukas telkinukas – mažesnis tarifas, kur didesnis telkinys – didesnis tarifas.
Ačiū.
Kokia komiteto išvada?
Komitetas siūlo nepritarti.
Dėl vedimo tvarkos K. Glaveckas.
Gerbiamieji kolegos, komiteto vardu prašau pertraukos iki kito posėdžio.
Ačiū. (Balsai salėje)
Gerbiamieji kolegos, svarstymą nutraukiame.
Komiteto pirmininkas turi statutinę teisę prašyti pertraukos.
Turi statutinę teisę daryti pertrauką.
Daroma pertrauka iki kito posėdžio, vadinasi, iki popietinės darbotvarkės.
Gerbiamieji kolegos, darome pertrauką iki 15 val., nes tikrai intensyviai dirbome.
Dabar ilsėkimės iki 15 val.
ir skanių pietų.
Pietų pertrauka.
15 val.
visus kviečiu grįžti į salę.
Ačiū.
Ačiū.
Kolegos, toliau darbotvarkės 2-3 klausimas, projektas Nr. XIP-161(3).
Priėmimo stadija.
Pranešėjas Biudžeto ir finansų komiteto vardu – V. Matuzas.
Kadangi yra ypatinga skuba ir priėmimo stadija, tai imame pastraipsniui.
straipsnis.
Kaip suprantu, paties V. Matuzo yra… (Balsai salėje) Atsiprašau, pirmiausia yra Teisės ir teisėtvarkos departamento redakcinis pasiūlymas, aš norėčiau jį perskaityti.
Atsižvelgiant į tai, kad įstatymo priedėlis nėra naikinamas, įstatymo projekto pavadinimo žodžiai „ir įstatymo priedėlio pripažinimo netekusiu galios“ brauktini.“
Vadinasi, mes turim pavadinimo pabaigą išbraukti.
Pavadinimas skambėtų taip: „Lietuvos Respublikos naftos ir dujų išteklių mokesčio įstatymo 4, 5, 7 straipsnių pakeitimo įstatymas.“
dabar prašom dėl 1 straipsnio.
Jūs, kolega, pateikiate ir savo pataisą, ir komiteto išvadą.
Ačiū, gerbiamoji pirmininke.
Kadangi, pamenam, svarstymo stadijoje buvo pritarta J. Šimėno pataisoms, nors komitetas tąsyk nepritarė, aš drįsau įregistruoti pataisas, kurios vėl atkurtų tą situaciją, kuri buvo iki svarstymo stadijos.
Tai mano pataisa susijusi su 1 straipsnio 2 dalimi, kad nustatomas 20 % bazinis naftos ir dujų išteklių mokesčio tarifas.
„Išgaunamoms iš telkinių“ ir išbraukiant žodžius „kuriuose gavyba pradėta iki 2003 m. liepos 1 d.“, be diferenciacijos.
Ir komitetas pritarė jūsų pasiūlymui?
Taip, atsiprašau, nepasakiau, komitetas pritarė.
Gerbiamieji kolegos, ar mes irgi galim bendru sutarimu pritarti V. Matuzo pataisai, kuriai komitetas pritarė?
Ne.
Negalim.
Šimėnas.
Prašau.
Atsiprašau, J. Šimėnas.
Šįkart Jonas Šimėnas.
Negalime, nes Seimas prieš dvi dienas pritarė mano teiktam pasiūlymui, kad liktų priedėlis, į kurį Teisės departamentas atkreipė dėmesį, kad mokesčiai turėtų būti diferencijuojami pagal telkinių dydį.
Todėl Biudžeto ir finansų komitetas teikia iš principo naują projektą, kuriam Seimas buvo nepritaręs.
Seimas buvo pritaręs mano teiktam projektui, o dabar Biudžeto ir finansų komiteto teikiamas projektas yra visiškai naujas.
Manau, šiuo atveju vyksta negimusio veršio dalybos, t. y.
mes diskutuojame, ar gausime pajamų iš naftos gavybos.
Noriu pasakyti, gavyba nuo 2000 m. sumažėjo nuo 1,8 mln. Barelių iki 200 … barelių Lietuvoje, t. y.
9 kartus sumažėjo gavyba ir yra bijoma, kad iš likusių mažų telkinukų bus visiškai neišgaunama.
Todėl manyčiau, kad reikėtų dar kartą vis dėlto Biudžeto komitetui atkreipti dėmesį į tai, kad Seimas jau balsavo dėl šios nuostatos, ir rasti tą kompromisinį sprendimą.
Gerbiamieji kolegos, kadangi yra kita stadija, tai yra priėmimo stadija, nors mes po svarstymo pritarėm J. Šimėno pasiūlymui, bet dabar kviesčiau balsuoti, ar pritariate V. Matuzo pasiūlymui, dar kartą cituoju, kad „naftai ir dujoms, išgaunamoms iš telkinių, nustatomas 20 % bazinis naftos ir dujų išteklių mokesčio tarifas“, jam komitetas pritarė.
Šimėno girdėjot kitokią nuomonę, jis nepritaria tokiam pasiūlymui.
Kas už V. Matuzo pasiūlymą, prašau balsuoti už, kas nepritariate, balsuojate prieš.
Balsavo 83 Seimo nariai: už – 31, prieš – 36, susilaikė 16.
Nepritarta V. Matuzo pasiūlymui 1 straipsnio 2 daliai.
Atsiprašau… 1 straipsnio 2 daliai.
Toliau… (Balsai salėje) Dabar, kolegos, iš tikrųjų dar yra 1 straipsnio 3 daliai V. Matuzo pasiūlymas.
Tada klausiu paties V. Matuzo.
Balsavimas parodė, kad nepritarta jūsų pirmajam pasiūlymui, gal jūs atsiimat?
Taip, manau, būtų nelogiška toliau balsuoti dėl tų pasiūlymų, nes pirmajam mano pasiūlymui yra nepritarta.
Prašau, V.Andriukaitis.
Gerbiamoji posėdžio pirmininke, dėl vedimo tvarkos.
Aš manau, kad mes neteisingai dabar elgiamės Seimo statuto reikalavimų atžvilgiu.
Kolega J. Šimėnas aiškiai pabrėžė, kad pateikiamas visai kitas projektas nei Seimo po svarstymo buvo pritartas.
Tai pažiūrėkim protokolus.
Kolegos J. Šimėno pataisoms Seimas pritarė.
Bet toms pataisoms buvo teikiamas…
Tai kas dabar vyksta – ar toms pataisoms?
Tai tuomet išeitų, kad pirmiausia išeina pagrindinis projektas su kolegos J. Šimėno pataisomis, tada toms pataisoms siūlomos kitos pataisos.
Mes tuo tarpu apverčiam aukštyn kojom ir lyg ir nematom, kad elgiamės ne pagal Statutą.
Pagrindinis komitetas turėjo eiti su tuo projektu, kuriam Seimas jau pritarė praeitą kartą, ir tada jau siūlyti iš vietos kolegos V. Matuzo ir kitų bičiulių pataisas, ar pritarti, ar nepritarti joms, kad galėtume toliau judėti į priekį.
Dabar išeina, kad tekstui nepritariame ir patenkame į statutinę koliziją, kurios neturėjo būti.
Gerbiamasis Vyteni Andriukaiti, gerbiamasis kolega, iš tikrųjų buvo pertrauka, jūs ilgai nebuvot Seime, tai, matyt, reikia atnaujinti Statuto žinias.
Dar kartą akcentuoju, kad tai yra priėmimo stadija, jūs puikiai suvokiate, kad jeigu po svarstymo stadijos komitetas ir padarė kokių nors pataisų, ir Seimas priėmė, tai nuo svarstymo iki priėmimo turi teisę Seimo narys V. Matuzas, V. Andriukaitis ar kitas teikti pataisas jau tam pataisytam variantui, kaip šiuo atveju ir įvyko.
Matuzas vėl teikia Seimui pataisas, Seimas dabar nepritaria V. Matuzo pataisoms.
Mes iš esmės likom prie tos pačios redakcijos, kokia buvo po svarstymo, kai Seimas pritarė J. Šimėno nuostatai.
Vadinasi, Seimas liko ištikimas savo nuostatoms, dėl kurių balsavo.
Ir nematau jokios tragedijos.
Kadangi V. Matuzas atsiima savo 1 straipsnio 3 pataisą, tai siūlau kolegoms balsuoti dėl motyvų dėl viso 1 straipsnio su nepritartom V. Matuzo pataisom.
Prieš dėl 1 straipsnio nori kalbėti J. Šimėnas.
Prašau.
Kolegos, iš tikrųjų mes visiškai suvelsim situaciją.
Po šio balsavimo, manau, reikia daryti dar vieną pertrauką ir suderinti įstatymą, kad jis būtų tvarkingas.
Iš tikrųjų suvelsim situaciją.
Razma.
Iš tikrųjų gal, kad šiandien mes galėtume pabaigti ir šį įstatymą kaip mokestinį, aš siūlyčiau valandos pertrauką, kad komiteto atstovas su J. Šimėnu energingai susėdę ir pasitelkę dar komitetų patarėjus suredaguotų įstatymą, pateiktų ir galėtume šiandien jį užbaigti, nes reikia užbaigti.
Gerbiamieji kolegos, aš tada tikrai siūlau nutraukti bet kokias diskusijas, kviečiu komiteto pirmininko pavaduotoją susėsti su J. Šimėnu ir suderinus tekstą pateikti tokią redakciją, kokia turi būti, nes iš esmės mes grįžom į tokią redakciją, kokia buvo po svarstymo.
Valandos pertrauka, ir po valandos mes grįšime prie šio klausimo.
Ačiū, Vitai Matuzai.
Aš norėčiau stenogramai, kad aš, kaip komiteto pirmininko pavaduotojas, prašau tuo klausimu valandos pertraukos.
Ačiū.
Ačiū.
Gerbiamieji kolegos, įstatymo Nr. XIP-161(3) valandos pertrauka.
Tai bus pusė šešių.
Gerbiamieji kolegos, darbotvarkės 2-3 klausimas, buvo padaryta Naftos ir dujų išteklių mokesčių įstatymo 4, 5, 7 straipsnių pakeitimo ir įstatymo priedėlio pripažinimo netekusiu galios įstatymo projekto Nr. XIP-161 pertrauka priėmimo stadijoje.
Kviečiu į tribūną kolegą V. Matuzą paaiškinti, kokia yra situacija dėl šio įstatymo.
Ar pavyko suderinti pozicijas?
Kolega K. Glaveckas.
Prašom.
Gerbiamieji kolegos, komiteto vardu prašau šio įstatymo priėmimo pertraukos iki kito posėdžio dėl šių aplinkybių.
Reikia skaičiavimų, kurie yra pateikti įstatymo projekte, tikslinimo ir gana didelės analizės.
Be analizės, taip pat ir Vyriausybės, priimti jo negalime.
Todėl, dar kartą kartoju, komiteto vardu prašau pertraukos iki kito Seimo posėdžio.
Ačiū.
Gerbiamieji kolegos, ar galime bendru sutarimu pritarti komiteto pirmininko prašymui?
Pagal Seimo statuto 109 straipsnį ar galime bendru sutarimu pritarti pertraukai iki kito posėdžio?
Prieštaraujančių nėra.
Pritarta.
Šio klausimo priėmimo pertrauka iki kito Seimo posėdžio.
Gerbiamieji kolegos, pagal darbotvarkę buvo numatyta ir skelbiu 10 min. posėdžio pertrauką iki 17.45 val.
Toliau pradedame popietinę darbotvarkę.
Darbotvarkės 2-1 klausimas – Naftos ir dujų išteklių mokesčio įstatymo 4, 5, 7 straipsnių pakeitimo ir įstatymo priedėlio pripažinimo netekusiu galios įstatymo projektas Nr. XIP-161(3).
Pranešėjas – Biudžeto ir finansų komiteto pirmininko pavaduotojas V. Matuzas.
Ačiū.
Buvo padaryta pertrauka.
Šiam trečiajam variantui turime penkis Seimo narių pasiūlymus.
Šiandien komitetas svarstė tuos pasiūlymus ir priėmė atitinkamus sprendimus.
straipsniui yra J. Šimėno ir grupės kitų Seimo narių pasiūlymas.
Žodį suteikiam J. Šimėnui.
Prašom.
Gerbiamieji Seimo nariai, 2003 m. gegužės mėnesį buvo priimta įstatymo pataisa, numatanti diferencijuoti naftos telkinių, kurie pradėti eksploatuoti iki 2003 m. liepos 1 d. ir po liepos 1 d., mokestį.
Tų, kurie pradėti eksploatuoti iki liepos 1 d., bazinis buvo 20 %, o po liepos 1 d. mokestis yra nustatytas priedėlio lentelėje.
Šiandien turime atvirkščią situaciją, ir tie telkiniai, kurie buvo pradėti eksploatuoti iki 2003 m., sakykim, Genčių telkinys, kuris buvo pradėtas eksploatuoti, jeigu neklystu, 1990 m., jame likę nedideli ištekliai ir 20 % mokestį skaičiuoti būtų neracionalu.
Taigi esame paskaičiavę, kad jeigu būtų taikomas 20 % mokestis, tai liktų neišgaunamų iki 2 mln. barelių naftos.
Todėl mes siūlome išmesti nuostatas, kurios susijusios su eksploatacijos gavybos pradžia.
Ačiū už pristatymą.
Komiteto nuomonė.
Komitetas svarstė šį Seimo nario pasiūlymą ir siūlo nepritarti dėl vienos pagrindinės priežasties: pagal grupės Seimo narių pateiktą pasiūlymą kažkodėl naftos produktų gavybai kaip tik atsiranda lengvatiniai tarifai, iki 9 % mažėja mokesčiai, todėl komitetas vienbalsiai siūlo nepritarti šiam pasiūlymui, kad nesumažėtų biudžeto įplaukų.
Ačiū.
Dabar kalbos už ir prieš.
Nėra norinčių kalbėti.
Reikia balsuoti.
Nebuvo užsiregistravęs.
Prašau.
Šimėnas – už.
Sako, kad negalima kalbėti dėl savo pasiūlymo.
Tai ar jūs surasite, kas jūsų pasiūlymą palaikytų, pagal Statutą?
Jūs pristatėte, bet aš sutikčiau suteikti žodį.
Prašom.
Trumpai.
Gerbiamieji Seimo nariai, aš tik noriu akcentuoti, kad jeigu bus nepritarta mano teikiamai įstatymo pataisai, tai tų laukiamų biudžeto įplaukų tikrai nebus.
Todėl siūlau balsuoti už mano pateiktą pataisą ir tikėtis, kad bus laukiamos įplaukos.
Nes jeigu bus 20 %, tai kai kurie telkiniai bus neeksploatuojami, vadinasi, nebus ir jokių įplaukų.
Ačiū.
Daugiau prieš nėra norinčių kalbėti.
Siūlau balsuoti už J. Šimėno pataisą, pasiūlymą.
Kas už, palaiko J. Šimėno pasiūlymą, kas prieš, palaiko komiteto nuomonę.
Prašom balsuoti.
Balsavo 101 Seimo narys.
Už – 63, prieš – 9, susilaikė 29.
Šimėno pasiūlymui pritarta.
Ačiū.
Dėl vedimo tvarkos – J. Razma.
Jeigu dar yra galimybė prašyti pertraukos, aš nežinau, kiek buvo pertraukų, priimant šį įstatymą?.. (Balsai salėje)
Iki kito posėdžio dar vieną galima.
Dar galima.
Aš matau, kad, ko gero, pritrūko laiko komiteto atstovams, pataisų autoriams ir Finansų ministerijai iš tikrųjų iki galo išsiaiškinti, kas duoda įplaukas, kas neduoda, nes matau kalbėjimo prieštaringumą.
Man sunku patikėti, kad komitetas priimtų poziciją, kuri mažina biudžeto įplaukas, kaip teigia J. Šimėnas.
Todėl aš prašau pertraukos frakcijos vardu iki kito posėdžio.
Priėmimo stadijoje galima, frakcijos vardu pertraukos buvo galima prašyti.
Jeigu frakcijos vardu?
Nes aš matau, kad frakcija balsuoja ir kitaip.
Balčytis.
Gerbiamoji posėdžio pirmininke, gerbiamieji kolegos, man atrodo, kad pagal Statutą reikia nurodyti labai konkrečią priežastį, dėl ko imama pertrauka.
Šitas klausimas buvo svarstytas Biudžeto ir finansų komitete, taip pat Aplinkos apsaugos komitetas turi savo nuomonę.
Kad ir kaip būtų, vis tiek Seimas turi apsispręsti balsuodamas.
Mes šiandien apsisprendėme, ir aš siūlyčiau nedaryti jokių pertraukų.
Andriukaitis
Ačiū, posėdžio pirmininke.
Kolegos, prisiminkime, jog mes šią problemą sprendėme jau tris kartus, ir visus tris kartus J. Šimėno pataisai buvo pritarta, ir Seimas posėdžių salėje ne vieną kartą yra kalbėjęs.
Po to, kai J. Šimėno pataisai buvo pritarta, komitetas turėjo suderinti tekstą ir t. t., rasti sprendimą.
Šiandien mes matome tą patį vaizdą, kai vėl Seimas posėdžių salėje pritaria Aplinkos apsaugos komiteto, J. Šimėno ir kolegų siūlymui, ir nemanau, kad dabar reikėtų daryti kokią nors pertrauką.
Priešingu atveju opozicinės frakcijos vardu reikėtų prašyti, kad pertrauka nebūtų daroma, tada reikia apsispręsti balsuojant.
Ačiū.
Bet pagal Statuto 109 straipsnį, jeigu prašoma frakcijos vardu, tai reikia balsuoti dėl pertraukos.
Sysas.
Ačiū, posėdžio pirmininke.
158 straipsnis kalba konkrečiai apie pertraukas įstatymų projektų priėmimo metu, o ne apskritai.
Tai čia yra tik du atvejai: arba tribūnoje stovintis pranešėjas, kuris kuruoja šitą klausimą, prašo pertraukos, arba Vyriausybės atstovas, bet ne seniūnas.
Paskaitykime 158 straipsnį, o nesivadovaukime 109 straipsniu.
Bet 109 straipsnis yra taikomas bendrąja tvarka.
Aš siūlau balsuoti dėl pertraukos, nes frakcija prašė.
Balsuojame.
Jeigu yra norinčių balsuoti prieš, tai balsuojame prieš pertrauką.
Aš siūlau pradėti balsavimą dėl pertraukos iki kito posėdžio.
Užsiregistravo 110 Seimo narių.
Už pertrauką balsavo 51, prieš – 50, susilaikė 8. Reikia vieno trečdalio, kad darytume pertrauką.
Tiek yra, užtenka, vadinasi, pertrauka šito svarstomo klausimo iki kito posėdžio.
klausimas – Mokesčio už valstybės turto naudojimą patikėjimo teise įstatymo 5 straipsnio pakeitimo įstatymo projektas Nr. XIP-162(2).
Pranešėjas – V. Matuzas.
Prašom, žodis jums.
Ačiū.
Komitetas apsvarstė šio įstatymo pakeitimus, atsižvelgė į Seimo kanceliarijos Teisės departamento pasiūlymus, jiems pritarė ir priėmė sprendimą pritarti pateiktam įstatymo projektui.
Balsavimo rezultatai: už – 7, prieš – 4.
Diskusijoje kalbėti užsirašė J. Olekas.
Kol jis ruošiasi, A. Sysas – dėl vedimo tvarkos.
Gerbiamasis Pirmininke, jeigu galima, gal galėtumėte pasakyti, pagal kokią darbotvarkę, kaip mes dirbsime, kokius įstatymų projektus svarstysime.
Mes vis tiek turime matyti, nes vienu ar kitu klausimu esame užsirašę kalbėti, kad žinotume, nes per rytinį posėdį buvo imama gabalais, vienas svarstomas, kitas nesvarstomas.
Būtų gerai, kad jūs 5–6 įstatymus į priekį pasakytumėte.
Labai ačiū.
Gerai.
Ačiū už nuomonę.
Iš tiesų dirbsime pagal darbotvarkę ir pagal galimus pakeitimus, kuriuos numato Statutas.
Prašom.
Gerbiamieji kolegos, aš norėčiau kalbėti dėl Mokesčio įstatymo, kuris reglamentuoja didesnę priedermę mokėti mokestį už valstybės įmonių naudojamą turtą.
Manau, su kai kuriais pasiūlymais galime sutikti, tačiau noriu akcentuoti keletą momentų, kurie, man atrodo, yra reikšmingi.
Visų pirma tokia prievolė naujai skiriama Ignalinos atominei elektrinei, ruošiamasi mažinti jos apimtis.
Iš Ministro Pirmininko girdėjome apie jos galimą uždarymą nesulaukiant pakankamos pagalbos iš Europos Sąjungos; antra, smarkiai didėjantį mokesčių krūvį, čia užrašyta paslėptai, kitoms valstybinėms įmonėms.
Norėčiau atkreipti dėmesį į keletą jų.
Dvi iš jų buvo įvardytos ankstesnėje įstatymo redakcijoje.
Tai tauriųjų metalų, brangakmenių bei jų gaminių valstybinę priežiūrą atliekančios valstybinės įmonės, kurių veikla ir įkainiai, man atrodo, nemažai slegia mūsų, galima sakyti, santykinai smulkų ir vidutinį juvelyrų verslą.
Jeigu mes didinsime mokesčių naštą šiai įmonei, manau, nereikia nieko kito tikėtis – dalis tos naštos guls ant šios įmonės teikiamų paslaugų ir smulkiems juvelyrams, pagal įstatymo nuostatas turintiems tikrinti metalus, kuriuos jie naudoja, ir mokėti už paslaugas, gali labai padidėti įkainiai, nes mūsų didinimas yra net 20 kartų mokesčių krūvio.
Tai nėra mažas didinimas kaip gali atrodyti, tai didelis padidėjimas.
Panaši situacija su Klaipėdos valstybinį jūrų uostą valdančia įmone – mokesčių našta didėja 20 kartų.
Ir keturis kartus mokesčių našta didėja, finansų ministras man negalėjo to patikslinti, valstybinei įmonei Valstybės turto fondas.
Kaip žinome, ši įmonė aptarnauja jai patikėtą valstybės turtą, jį realizuoja ir tam tikrą laiką prieš pardavimą ar aukcionų metu šioje įmonėje susikaupia nemažai turto.
Dalis to turto laikoma įmonės turtu ir taip smarkiai padidės jos sąnaudos, jeigu reikalausime mokėti keturis kartus didesnį turto mokestį.
Todėl, manau, tokioms įstatymo nuostatoms negalime pritarti be papildomų diskusijų.
Dėkoju.
Norinčių kalbėti diskusijoje daugiau nėra.
Kviečiu į tribūną Seimo narį V. Matuzą.
Prašom.
Mielieji kolegos, gerbiamasis komiteto pirmininke, yra dvi pataisos.
Nors skirtingos Seimo narių grupės, bet jos visiškai identiškos.
Jeigu matote, prašom pasiimti.
Tai yra grupės narių ir K. Glavecko… 
Grupės narių: A. Butkevičiaus, B. Bradausko, A. Syso, M. Basčio.
Kadangi nėra K. Glavecko, kas iš grupės narių pateiks?
A. Sysas.
Ačiū, Pirmininke, pagaliau radau.
Mes siūlome į įstatymą vietoj 2 % įrašyti 0,5 % kitoms valstybės įmonėms, tačiau mokėtinas mokestis negali būti mažesnis negu 10 % buvusio procento praėjusio mokestinio laikotarpio apmokestinamo pelno, apskaičiuojamo pagal Lietuvos Respublikos pelno mokesčio įstatymo 11 straipsnį, sumos.
Visiškai analogiškos.
Žodis komiteto pirmininkui.
Aš ne pirmininkas, o pavaduotojas.
Prašom, pavaduotojau.
Komitetas apsvarstė Seimo narių A. Butkevičiaus, A. Syso, M. Basčio pasiūlymus ir siūlo nepritarti, nes valstybės biudžetas prarastų daug įplaukų, o joms padengti nėra alternatyvaus lėšų šaltinio.
Nepritarti.
Komiteto nuomonė – nepritarti.
Taip.
Gerai.
Motyvai: vienas – už, vienas – prieš.
J. Olekas dėl viso, taip?
A. Sysas.
Prašau.
Prieš.
Gerbiamieji kolegos, tai yra valstybinės įmonės.
Mes patys tokiais sprendimais bandom jas nualinti, o po to sakom, kad jas reikia privatizuoti.
Kitos valstybės puikiai išnaudoja valstybines įmones, toli pavyzdžių nereikia eiti ieškoti, o mes savo neapgalvotais veiksmais paprasčiausiai jas stumiam į bankrotą.
Dėkojame.
Už nėra.
Siūloma balsuoti.
Kas už tai, kad pataisa, kurią siūlo Seimo nariai, tarp jų ir A. Sysas, būtų priimta?
Kas už tai, kad būtų priimta pataisa, balsuoja už, kas prieš, balsuoja prieš.
Balsavo 95, už – 31, prieš – 35, susilaikė 29.
Pataisų įtraukimui nepritarta.
Ačiū.
Motyvai dėl viso įstatymo projekto.
K. Glaveckas – už.
Prašau.
Ruošiasi M. Bastys – prieš.
Gerbiamieji kolegos, bet koks mokesčių didinimas visuomet yra skausmingas, taip pat ir valstybinių įmonių turto mokestis.
Tačiau situacija, kaip pranešėjas minėjo, yra tokia, kad pasirinkimų per daug nėra.
Jeigu prisiminsime Vengrijos krizinę situaciją, tai galiu pasakyti, kad Tarptautinio valiutos fondo pakete, kurį priėmė Vengrijos parlamentas, yra ir nuostata, kad įmonės, gaunančios pelną, didelės valstybinės ir privačios bendrovės, iki 30 % savo pelno investuoja į Vengrijos nacionalinius vertybinius popierius, kitaip sakant, paskolos lakštus kokiam nors laikotarpiui.
Štai tokios yra finansinės krizės pasekmės Vengrijoje.
Manau, kad pas mus tokios situacijos neturėtų būti, todėl siūlau pritarti šio mokesčio projektui.
Dėkojame.
Motyvai prieš – M. Bastys.
Dėkoju, gerbiamasis Pirmininke.
Gerbiamieji kolegos, kaip ir valstybinės įmonėse, taip ir privačios kompanijos turi planuoti savo ateitį, taip pat ir mokesčiai jiems, šiuo atveju valstybinėms įmonėms, irgi turi didelę įtaką jų perspektyvai.
Ir negalima taip staiga nuo sausio 1 d. mokesčius didinti daug kartų.
Mes prisimenam dar 1996–2000 m., kai irgi buvo priimami sprendimai taip greitai, staiga, neapgalvotai, kaip daugelis valstybinių įmonių arba nuo valstybės akcijų priklausančios įmonės buvo parduodamos už vieną litą arba kitu atveju netgi ir primokant.
Taigi čia irgi, kaip kolega A. Sysas sakė, įmonės tiesiog bus vedamos į bankrotą, o po to jas bus labai lengva privatizuoti.
Negalima tokioms įstatymo pataisoms pritarti.
Dėkui jums už dėmesį.
Dėkojame.
Kas už tai, kad įstatymo projektui būtų pritarta po svarstymo, prašom registruotis ir balsuoti.
Balsavo 96, už – 70, prieš – 17, susilaikė 9. Įstatymo projektui pritarta po svarstymo.
Siūlau jį priimti taikant ypatingos skubos tvarką.
Pradedam priėmimo stadiją.
Ar galime pritarti visam įstatymo projektui in corpore?
Ne.
Gerai, tuomet 1 straipsnis dėl 5 straipsnio pakeitimų.
Už nėra, prieš nėra.
Ačiū.
Ar galime bendru sutarimu pritarti?
Ne.
Siūlau balsuoti.
Kas už 1 straipsnio priėmimą, prašom registruotis ir balsuoti.
Balsavo 75, už – 71, prieš nėra, susilaikė 4. 1 straipsniui pritarta.
2 straipsnis.
Ar galim bendru sutarimu?
Galim?
Galim.
Ačiū.
Prieš nėra.
Dėl viso įstatymo projekto nėra užsirašiusių kalbėti.
Dėkojame.
Skelbiu balsavimą.
Kas už tai, kad Lietuvos Respublikos mokesčio už valstybės turto naudojimą patikėjimo teise įstatymo 5 straipsnio pakeitimo įstatymą?.. (Balsai salėje)
Neveikia jūsų sistema ar kas čia yra?
Prašau?
(Balsai salėje) Ar dar yra kieno nors monitoriuje užrašas?
(Balsas salėje: „Pasižiūrėkit, ateikit, yra 5 užsiregistravę.“)
Mes klausėme, ar yra prieš dėl atskiro straipsnio.
Buvo pritarta bendru sutarimu.
Kartoju, dabar dėl viso priimamo Lietuvos Respublikos įstatymo projekto.
Ar yra norinčių?
J.Veselka.
Prašau.
Gerbiamieji Lietuvos valstybininkai, nejaugi čia susirinko žmonės, kurių pagrindinis tikslas – griauti valstybę, atimti iš jos nuosavybę ir likti valstybei be jokios nuosavybės?
Tiek, kiek pinigėlių susirinksim, tiek iššvaistysim.
Kaip vienas Kanados diplomatas pasakė, tautos, neturinčios turto, nesiekiančios išlikti istorijoje, kelias paprastas – lėtas, lėtas išnykimas.
Tai dabar jūs, dirbtinai didindami mokestį už valstybinį kapitalą, jiems sudarot išimtinai blogesnes sąlygas funkcionuoti rinkoje.
O iš kur gaunat pinigus?
Ne iš to, kad yra Lietuvos valstybė?
Kas jums moka, privatininkai, atskiros finansinės grupuotės?
Todėl, gerbiamieji, tie, kurie suvokiat, kad Lietuvos valstybė sugeba dabar įvertinti krizę… sukėlė ne valstybė, ne tik Lietuvos, bet kitos, o nekontroliuojami bankų oligarchai.
Štai kas sukėlė krizę, štai kas nori suversti pačių klaidas valstybei.
Ir jūs tuo įsitikinę norite sunaikinti valstybės turtą, gal paskui ir išsidalyti pusvelčiui.
Aš su tuo kategoriškai nesutinku, nesutikau ir nesutiksiu.
Todėl tie, kurie manot, kad esat vis dėlto Lietuvos valstybės atstovai, o ne tų, sukėlusių krizę, aukos, siūlau balsuoti prieš.
Dėkoju.
Seimo narys K. Glaveckas.
Prašau už. (Balsai salėje)
Gerbiamieji kolegos…
Pabaigsim šią procedūrą, kalbėsim dėl vedimo tvarkos.
Prašau.
…J. Veselkos išsakyti motyvai iš tikro turi daug argumentų, bet noriu dar kartą pakartoti, kad šio mokesčio įvedimas kaip laikina priemonė yra viena iš priemonių bendram pakete antikrizinių priemonių.
Mes, kiek turime informacijos, kiek turime skaičiavimų ir specialistų vertinimų, ji neatves valstybinių įmonių į bankrotą.
Todėl siūlau pritarti įstatymo projektui.
Ačiū.
Dėkoju.
Motyvai prieš – V. P. Andriukaitis.
Prašom.
Gerbiamieji kolegos Seimo nariai, aišku, motyvacija prieš šiuo atveju jau nebepriimama tų kolegų, kurie nusprendė, kad tas antikrizinis planas ir šita laikinoji, kaip K. Glaveckas paminėjo, priemonė, yra labai geras instrumentas išeiti iš krizės.
Galbūt tuomet taip ir būtume pavadinę: laikinasis PVM padidinimo įstatymas, laikinasis akcizo, laikinasis turto ir visi kiti laikinieji dalykai, kurie leistų žinoti, kad tie laikinieji įstatymai paskelbti galioja, tarkime, metus laiko, po metų bus peržiūrėti.
Tada signalas verslui, signalas ūkiui yra labai aiškus, kad mes turime laikinųjų priemonių paketą.
Tuo tarpu elgiamės visai kitaip.
Kita vertus, K. Glaveckas teisingai paminėjo TVF rekomendaciją Vengrijai.
Aš manau, kodėl nebuvo galima svarstyti, ypač to, kad, tarkime, gaudamos dalį pelno valstybinės įmonės galėtų pervesti į valstybės obligacijas, į lakštus.
Nesuprantu, kolega G. Songaila apie tai teisingai kalbėjo, kad galima akumuliuoti papildomas lėšas iš įmonių, iš fizinių, juridinių asmenų, leidžiant valstybės obligacijas šiuo atveju.
Bet ta problema kaip laikina problema taip pat yra atmetama.
Štai dabar, užuot nustatę teisingą diagnozę ir siūlę teisingą receptą, siūlo įvesti tą mokestį, kuris valstybines įmones pastato į nelygias konkurencines sąlygas.
Aš dabar klausiu kokio nors ekonomikos vadovėlio žinovo, paneikite tuos argumentus, apie kuriuos mes kalbame.
Todėl pritarti šiam įstatymui tikrai negalima.
Ačiū.
Motyvai už – Seimo narys P. Gražulis.
Prašom.
Gerbiamieji kolegos Seimo nariai, aš, taip mąstydamas ir žinodamas, kaip buvo vykdomas privatizavimas ir už kiek buvo parduotas „Lietuvos kuras“ – už 1 Lt, kaip buvo parduoti kiti objektai… prisidengiant krizės fonu yra noras nuvaryti į bankrotą įmones ir pusvelčiui jas „prichvatizuoti“.
Tai yra vienintelis būdas.
Todėl aš vis dėlto manau, reikėtų tai aiškiai pasakyti valdančiajai daugumai, ko siekiame.
Jau „prichvatizuoti“ nelabai ką liko, o šiokių tokių likučių yra.
Štai tokiu būdu, gal dar net primokant, nes įmonės bus bankrutavusios, už centus paims likučius ir privatizuos Lietuvos valstybines įmones.
Nors užsirašiau kalbėti už, bet balsuoti už negalėsiu.
Dėkoju.
Taigi trys kalbėjo prieš, dar liko prieš pagal eilę E. Klumbys, po to bus tik už.
Prašom.
E. Klumbys.
(Balsai salėje) Klumby, atsisakote žodžio?
Prašom kalbėti.
Neatsisakau.
Aš tik noriu pasakyti, kad kalbėjo trys prieš, tai dabar turėtų kalbėti už.
Ką darysi, toks jūsų vadovavimo stilius.
Mielasis kolega, aš norėčiau jus nutraukti.
Pažiūrėkite, kur užsirašęs P. Gražulis, – už.
Jis vienoj pusėj pakalbėjo, dabar kalba kitoj, bet iš esmės kalbėjo prieš.
Dabar jūs kalbėkite prieš.
Aš dėl to nesiginčiju.
Ačiū.
Žodis jums.
Gerbiamieji kolegos, dabar vieni kalba apie krizę, kiti kalba apie krizės dvelksmą.
Kur yra problema?
Problema yra tai, kad Lietuvos valstybė realiai neturi savo finansinės sistemos, finansinės bankinės sistemos.
Mūsų sistema yra kitų valstybių dalis.
Klaidos buvo padarytos prieš 10, prieš 15 metų, kad mes šiandien Lietuvoje neturime nors poros valstybinių bankų, kurie būtų padėję amortizuoti šią krizę, nes dabar visi pinigai iš bankų išeina į motininius bankus, į svetimas valstybes.
Štai dabar šiuo įstatymu mes apmokestindami valstybinį kapitalą šias įmones varome į bankrotą, po to ateis vadinamasis geras investitorius, jas pigiai nusipirks ir toliau pinigėlius pelno pavidalu varys į savo šalis.
Kur mes einame?
Mes kalbame apie krizę, o iš esmės mes dar giliau Lietuvą varome į krizę.
Ačiū.
Jums skirtas laikas baigėsi.
Motyvai už – Seimo narys R. J. Dagys.
Prašom.
Gerbiamieji, čia daug kalbančių apie dideles valstybines įmones, kurias mes varome į bankrotą, gal sąrašą galėtumėte surašyti visų valstybinių įmonių, kurias mes varome į bankrotą, kurios čia ūkine veikla užsiima, kokius šovinius ar ką nors gamina, kiek čia tų įmonių yra.
Tai viena pastaba.
Valstybinės įmonės užsiima visiškai kita veikla ir gamina ne kokią nors pramonės produkciją, kad jas paskiau būtų galima privatizuoti, o atlieka tam tikras valstybės funkcijas.
Tai viena pastaba.
Antra.
Čia buvo apeliuota į žinomus ekonomistus žmogaus, kuris save laiko turbūt labai geru visų galų ekspertu, ir pasiūlė vietoj šito išeitį – išleisti lakštus.
Kaip žinote, lakštai nepadengia valstybės deficito, tai yra ta pati skola.
Ją gali išspręsti tik gyvi pinigai.
Tai yra paprasčiausias elementarus vadovėlis tiems ir turbūt nebloga pamoka tiems, kurie save laiko visų galų meistrais.
Dėkoju.
Motyvai už – S. Pečeliūnas.
Prašom.
Ačiū.
Mielieji kolegos, čia girdėjome įvairių gąsdinimų ir grasinimų, kad neva dabar tos įmonės bus „prichvatizuotos“ Aš labai įdėmiai klausiau, iš kurios pusės tie perspėjimai sklido.
Iš principo tai buvo žinia visuomenei, kad bus elgiamasi taip, kaip elgiasi tie, kurie gąsdino.
Jūs savo ekonominės logikos ir patirties neperkelkite ant kitų pečių.
Patys taip elgėtės ne metus, ne dvejus ir net ne šešerius.
Esate labai įgudę „prichvatizuoti“, tai nemanykite, kad ir kiti šitaip elgsis.
Nereikia tuo, kuo, visi žinome, buvote užsiėmę, nemažai jūsų kolegų, dabar kaltinti kitus, kurie dar nieko nepadarė.
Tai čia yra iš anksto užmetamas toks, sakykim, kabliukas, kad gal kas nors ant to užkibs, o paskui ką nors ir priklijuosime.
Aš siūlyčiau šitaip nesielgti, įstatyme apie tai nėra nė žodžio, tikslas yra visiškai kitas.
Būkite malonūs, skaitykite, kas parašyta, mąstykite ir balsuokite už.
Ir nesigąsdinkite, nes to, kuo jūs gąsdinate, tikrai nebus.
Dėkojame.
Motyvai už ir prieš pasakyti.
Prašom pasiruošti balsuoti.
Kas už tai, kad būtų priimtas Mokesčio už valstybės turto naudojimą patikėjimo teise įstatymo 5 straipsnio pakeitimo įstatymo projektas Nr.
XIP-162(2), prašom registruotis ir balsuoti?
Kas už, kas prieš ir kas susilaiko?
Balsavo 75 Seimo nariai: už – 72, prieš nėra, susilaikė 3.
Įstatymas (Nr. XIP-162(2) priimtas.
Mielieji kolegos, kadangi mes dabar, taip žvelgiu… (Balsai salėje) Tuoj, netrukus, gal bus daugiau replikų, tai… 
Kadangi mes dabar monitoriuje matome 15.34 val., o kito įstatymo projekto svarstymas numatytas tik 19 val.
(darbotvarkės 2-9 klausimas), tai mes grįžtame prie klausimų, kurių nepriėmėme rytinėje darbotvarkėje.
Tai bus labai aišku.
Darbotvarkės 1-3a klausimas, likęs balsavimas.
Priėmimo stadija.
Prašom.
P. Gražulis.
Gerbiamasis posėdžio pirmininke, replika po balsavimo.
Ar noriu R. Dagiui truputį paaiškinti, koks yra skirtumas skolintis iš bankų ir išleisti Vyriausybei vertybinius popierius.
Yra du skirtumai.
Tai, kad mes neturime nė vieno lietuviško banko ir palūkanas mokėsime užsienio bankams, ir visas tas kapitalas atisidurs kitose valstybėse.
O jeigu Vyriausybė išleistų vertybinius popierius, išpirktų Lietuvos gyventojai, tai palūkanas gautų visi tie, kurie pirko vertybinius popierius, vadinasi, visi Lietuvos gyventojai.
Štai kokia yra nauda.
Bet jūs, be abejonės, to nedarysite, nes jūs priklausomi nuo bankų.
Ačiū.
J. Olekas.
Prašau.
Ačiū, Pirmininke.
Aš labai apgailestauju, kad jūs man tik dabar suteikėte žodį, nes aš prašiau prieš balsavimus.
Kompiuterinės sistemos veikia taip, kad mes niekaip negalime prisijungti ir dalyvauti normaliai priimant įstatymų sprendimus.
Todėl prašau padaryti pertrauką, kad būtų sutvarkyta technika ir mes galėtume dalyvauti balsavime.
(Balsai salėje) Nėra galimybės.
Jūs turite vieną informaciją, mes turime kitą informaciją.
Kitas darbotvarkės 2-6b klausimas – Nr. XIP-163(2).
Čia irgi pertraukos prašom iki kito posėdžio frakcijos vardu.
Prašom.
Komiteto pirmininkas K. Glaveckas.
Pastabų jam negauta.
Likęs tik priėmimas.
Teisės teisėtvarkos komiteto išvados yra teigiamos.
Aš siūlau, kolegos, draugiškai pasakysiu, neužsiimkite dest…, nenoriu to žodžio sakyti.
Visa tas guls į trečiadienį ir ketvirtadienį.
Sveikas protas yra… (Triukšmas salėje)
Gerbiamasis pirmininke, jūs dėl projekto esmės.
Komiteto išvada pateikta.
Dabar einame pastraipsniui.
Kas nori kalbėti dėl 1 straipsnio.
J. Olekas.
Prašom.
Ačiū, gerbiamasis posėdžio pirmininke.
Gerbiamasis kolega ir gerbiamieji kolegos, mes nebaigėme svarstyti prieš tai ką tik buvusio klausimo, o kaip tik tie straipsniai yra atidėjimas tų straipsnių įsigaliojimo, manau, būtų labai nelogiška nepakeistų straipsnių įsigaliojimą atidėti.
Todėl kviečiu nepritarti tokiam pasiūlymui bent šiuo metu.
J. Veselka – už.
Gerbiamieji kolegos ir gerbiamoji opozicija, šie du įstatymai yra daugiau formalūs ir nereikia laiko gaišinti.
Mes siūlome pritarti tiems dviem, šitam ir dar kitam, o ginčai turi būti dėl to pagrindinio įstatymo.
Todėl aš siūlau pritarti šitam ir dar kitam.
Gerbiamieji kolegos, ar galime dėl 1 straipsnio pritarti bendru sutarimu?
Registruojamės ir balsuojame.
Kas už 1 straipsnį?
Už balsavo 78, prieš – 3, susilaikė 11.
Straipsniui yra pritarta.
2 straipsnis.
Ar galime bendru sutarimu pritarti?
Dėkoju.
3 straipsnis.
Ar galėtume 3 straipsniui pritarti bendru sutarimu?
Dėkoju.
Ir 4 straipsnis.
Ar galėtume bendru sutarimu?
Dėkoju, kolegos.
Taigi pritarta pastraipsniui.
Dėl viso įstatymo projekto 4 – už, 4 – prieš.
J. Juozapaitis – prieš.
Ačiū, pirmininke.
Šiuo įstatymu panaikinama būsto pirkimo palūkanų dengimo procedūra.
Vieniems žmonėms, nusipirkusiems butus, padengiam procentus palūkanų, o tiems, kurie ateityje pirks, nebebus padengiama, bus labai didelė nelygybė.
Siūlau nepritarti.
K. Glaveckas – už.
Gerbiamieji kolegos, siūlau pritarti šiam įstatymo projektui.
Ačiū.
V. P. Andriukaitis – prieš.
Dėl tų pačių motyvų, apie kuriuos kalbėjo mano kolega J. Juozapaitis, aš taip pat galiu pasakyti, kad šio įstatymo, nors jis formaliai trumpas, sprendimas blogina dalies gyventojų padėtį, todėl niekaip negaliu pritarti.
Seimo narė B. Vėsaitė.
Atsisakau.
K. Daukšys.
Posėdžio pirmininke, sakysi ar nesakysi, čia vis tiek niekas neklausys, ma jį galas.
Visi norintys kalbėjo.
Registruojamės ir balsuosime.
Kas už šį įstatymo projektą?
Už – 70, prieš – 19, susilaikė 12.
Įstatymas priimtas.
Kitas darbotvarkės klausimas 2-6c – projektas Nr. XIP-164(2).
Komiteto pirmininkas K. Glaveckas…
Kadangi pataisų nėra, tai mes iš karto galėtume pereiti prie 1 straipsnio.
Kolegos, ar galėtume pritarti 1 straipsniui bendru sutarimu?
Dėkoju.
straipsniui galime pritarti bendru sutarimu?
Balsai salėje) Dėl viso įstatymo projekto užsirašiusių kalbėti nėra.
Yra užsirašiusių.
Minutėlę.
Atsiprašau, kolegos, prieš suteikdamas žodį, norėčiau suteikti galimybę realizuoti replikos teisę opozicijos lyderiui G. Kirkilui.
Ačiū, gerbiamasis posėdžio pirmininke.
Nežinau, kodėl taip paniškai bijote man suteikti žodį.
Prieš tai jūs sakėte, kad gerbiamojo A. Kubiliaus motyvai buvo pagrįsti, tai pirma, nebuvo jokių motyvų, antras dalykas, jūs taip pat nepagrindėte.
Būkite geras, veskite posėdį pagal Statutą ir atkreipkite dėmesį, kad opozicijos lyderis taip pat turi tam tikras teises.
Ačiū.
Kolegos, dėl motyvų.
K. Glaveckas… Pirmasis – Z. Balčytis.
Prašom.
Prieš.
Ačiū, gerbiamasis posėdžio pirmininke.
Iš tikrųjų įstatymo projektas lyg ir trumpas, bet iš esmės jis susijęs su tam tikromis savivaldybių nustatytomis stipendijomis.
Taip pat atidedamas kažkada praeitoje kadencijoje sukėlęs tam tikrų diskusijų ir Seimo priimtas bendras sprendimas dėl NPD už vaikus.
Šis įstatymas, aišku, tai panaikina.
Todėl aš siūlau nepritarti.
K. Glaveckas – už.
Gerbiamieji kolegos, keičiama visa gyventojų pajamų mokesčių sistema, tai natūralu, kad mums reikia ko nors atsisakyti.
Teikiamas įstatymo projektas kaip tik ir siūlo paskelbti, kad senojo įstatymo 17 ir 19 straipsniai netenka galios.
Prašome pritarti.
V. P. Andriukaitis – prieš.
Gerbiamieji kolegos, mes neseniai padarėme Gyventojų pajamų įstatymo visų ankstesnių straipsnių priėmimo pertrauką.
Įsivaizduokite, mes svarstome klausimą, kuris tiesiogiai susijęs su visa gyventojų pajamų mokesčio sistema ir jos pertvarka.
Štai dabar mes nekreipiame dėmesio į tai, kad padaryta pertrauka tik todėl, kad tie įstatymai susiję vieni su kitais, ir sakome, tiek to, paimkime ir priimkime šiuos du straipsnius.
Pirmas dalykas, jie blogina gyventojų pajamas, nes keičiantis neapmokestinamajam pajamų dydžiui už vaikus aiškiai pablogėja socialiai silpnesnių gyventojų padėtis.
Ir antra, dabar sunku pasakyti, nes mes nežinome visos gyventojų pajamų sistemos.
Taigi abiem atvejais aš siūlyčiau nepritarti šiam įstatymo projektui arba daryti dėl jo pertrauką, kad būtų galima pažiūrėti, kokia bus visa gyventojų pajamų mokesčio keitimo sistema.
B. Vėsaitė.
Gerbiamieji kolegos, aš irgi palaikau V. Andriukaičio nuomonę.
Iš tikrųjų labai sudėtinga tvarka Gyventojų pajamų mokesčio įstatyme, kai už vaikus yra mažinamas neapmokestinamasis pajamų dydis, už mokslą taip pat.
Jūs pažiūrėkite, kas ten rašoma.
Iš esmės pažeidžiamas Civilinis kodeksas.
Paklausykite, liberalai, anksčiau pagal Civilinį kodeksą už vaikų mokslą galėjo mokėti tėvai, kurie yra susituokę, o sugyventiniai dabar jau negalės mokėti?
Apie ką mes čia kalbame?
Aš siūlau, kol nepriimsime viso Gyventojų pajamų mokesčio įstatymo, prie šio įstatymo nekišti nagų ir susilaikyti.
Dėl motyvų kalbėta.
Registruojamės ir balsuosime.
Kas už tai, kad priimtume šį įstatymo projektą?
Už – 65, prieš – 24, susilaikė 6. Taigi įstatymo projektas priimtas.
Tai yra Mokesčių administravimo įstatymo 83 straipsnio pakeitimo įstatymo 2 straipsnio pakeitimo įstatymo projektas Nr. XIP-165(2).
Priėmimas.
Kas už tai, kad pritartume minėtam įstatymui, balsuojate už, kas turite kitą nuomonę, balsuojate prieš arba susilaikote.
Balsavo 106 Seimo nariai: už – 72, prieš – 13, susilaikė 21.
Mokesčių administravimo įstatymo 83 straipsnio pakeitimo įstatymo 2 straipsnio pakeitimo įstatymas priimtas.
Gerbiamieji kolegos, darbotvarkės 2-9 klausimas – Mokesčių administravimo įstatymo 83 straipsnio pakeitimo įstatymo 2 straipsnio pakeitimo įstatymo projektas Nr. XIP-165(2).
Svarstymo stadija.
Pranešėjas – Biudžeto ir finansų komiteto pirmininkas K. Glaveckas.
Prašau, gerbiamasis pirmininke.
Gerbiamasis Kęstuti, kviečiame jus.
Gerbiamieji kolegos, Biudžeto ir finansų komitetas svarstė Lietuvos Respublikos mokesčių administravimo įstatymo 83 straipsnio pakeitimo įstatymo 2 straipsnio pakeitimo įstatymą.
Teisės departamento išvados yra teigiamos.
Alternatyvių įstatymų projektų negauta.
Komitetas balsavo.
Bendru sutarimu yra už.
Balsavimo rezultatai: už – 7, prieš – 3.
Įstatymas, kaip žinote, yra labai trumpas.
Ačiū.
Dėkoju pranešėjui.
Diskusijoje kalbėti užsirašė J. Olekas.
Gerbiamasis kolega, ar jūs kalbėsite diskusijoje?
Prašau.
Gerbiamieji kolegos, šios įstatymo pataisos nukelia galimybę sumokėti valstybei kredito įstaigose nepaimant mokesčio iš kliento.
Todėl manau, kad toks atidėjimas apsunkina mūsų žmonių vartotojų sąlygas ir iš tikrųjų tai dar vienas, sakykim, akmenėlis į kiekvieno mūsų vartotojo daržą.
Todėl siūlau nepritarti teikiamom įstatymo pataisom.
Dėkoju kolegai.
Dabar po svarstymo ar galėtume bendru sutarimu pritarti įstatymo projektui?
(Balsai salėje) Balsuojame.
Kas už įstatymo projektą po svarstymo stadijos?
Gerbiamieji kolegos, balsavo 96 Seimo nariai.
Už – 63, prieš – 26, susilaikė 7. Po svarstymo įstatymo projektui yra pritarta.
Taikoma ypatinga skubos tvarka.
Priėmimo stadijoje einame pastraipsniui.
Įstatymo projektas susideda iš vieno straipsnio.
Ar galime iš karto dėl viso įstatymo projekto?
Nėra užsirašiusių kalbėti.
Registruojamės ir balsuojame dėl viso įstatymo projekto.
Gerbiamieji kolegos, balsavimas atidedamas, nes nėra reikiamo skaičiaus Seimo narių įstatymui priimti.
Gerbiamieji kolegos, registruojamės dar kartą.
Tik registruojamės.
Užsiregistravo 96 Seimo nariai.
Siūlau dar kartą pakartoti balsavimą dėl Mokesčių administravimo įstatymo 83 straipsnio pakeitimo įstatymo 2 straipsnio pakeitimo įstatymo projekto Nr. XIP-165.
Registruojamės ir balsuojame.
Kas už įstatymo projektą?
Balsavimas dėl įstatymo priėmimo atidedamas.
Gerbiamieji kolegos, grįžtame prie mūsų darbotvarkės 1-2a, 1-2b klausimų, jie yra labai trumpi, jiems taikoma ypatingos skubos tvarka.
Kolegos, ar pritariate ypatingos skubos tvarkai?
Nepritaria.
Registruojamės.
(Balsai salėje) Yra Seimo Pirmininko, gerbiamasis Juozai, raštas, yra siūloma ypatingos skubos tvarka.
Gerbiamieji kolegos, galime pritarti ypatingos skubos tvarkai?
Dėkoju.
Balsuojame dėl ypatingos skubos.
(Balsai salėje)
Ypatingai skubai yra pritarta.
Balsavo 66 Seimo nariai, prieš – 25, susilaikė 2.
Darbotvarkės 1-6 klausimas – Minimaliojo darbo užmokesčio dydžių, socialinės apsaugos išmokų ir bazinio bausmių ir nuobaudų dydžio indeksavimo įstatymo pakeitimo įstatymo projektas Nr. XIP-191(2).
Priėmimas.
Prašome registruotis ir balsuoti.
Balsavo 109.
Už – 78, prieš – 25, susilaikė 6. 
Minimaliojo darbo užmokesčio dydžių, socialinės apsaugos išmokų ir bazinio bausmių ir nuobaudų dydžio indeksavimo įstatymo pakeitimo įstatymas priimtas.
Darbotvarkės 1-3 klausimas – Konkurencijos įstatymo kai kurių straipsnių ir priedo pakeitimo ir papildymo įstatymo projektas Nr. XIP-2646(3).
Priėmimo stadija.
Pranešėjas – Ekonomikos komiteto narys J. Razma.
Gerbiamieji kolegos, priimti teikiame Konkurencijos įstatymo kai kurių straipsnių pakeitimo įstatymo projektą.
Jis yra svarbus Konkurencijos tarnybai įgyjant papildomas galimybes ir efektyviau atliekant savo funkcijas.
Po svarstymo jokių Seimo narių pataisų nėra gauta.
Yra gautos dvi Teisės departamento pastabos dėl 7 ir 8 straipsnių, kurias, matyt, bus galima paminėti ir dėl jų apsispręsti, kai bus teikiami priimti atitinkami 7 ir 8 straipsniai.
Gerbiamasis pranešėjau, aš norėčiau, kad jūs dar pakomentuotumėte 23 straipsnį – „Įstatymo taikymas“.
Gerai, tada galima iškart pakomentuoti abi Teisės departamento pastabas.
Pirmoji iš jų yra skirta 7 straipsniui.
Ji yra pasikartojanti, tokia pastaba buvo ir svarstymo stadijoje, mes ją aptarėme ir jai nepritarėme.
Čia keliamas klausimas dėl sąvokos „centriniai valstybinio administravimo subjektai“.
Jums pateiktame komiteto paaiškinime, man atrodo, yra išsamiai atsakyta, kodėl tos abejonės čia yra nepagrįstos.
Kita pastaba, komiteto nuomone, yra priimtina būtent straipsniui dėl įstatymo įsigaliojimo, nes iš tiesų dabar projekte mes nustatome ilgesnę kadenciją Konkurencijos tarybos pirmininkui, t. y. vietoj penkerių metų šešerius, o šiuo metu dirbantis pirmininkas yra paskirtas penkeriems metams.
Be abejo, tuos dalykus reikia sureguliuoti pasakant, kad naujoji, ilgesnės kadencijos, trukmė galiotų tik kitam, būsimam pirmininkui.
O dabar dirbantis turėtų tą kadenciją, kuri buvo nustatyta pagal ankstesnį įstatymą, būtent penkerių metų kadenciją.
Siūloma pritarti antrajai pastabai ir atitinkamai pakeisti 23 straipsnį.
Dėkoju pranešėjui.
Kol kas ačiū.
Gerbiamieji kolegos, siūlyčiau priėmimą pastraipsniui.
Ar E. Klumbys nori kalbėti dėl 1 straipsnio, ar dėl viso įstatymo?
Gerbiamoji posėdžio pirmininke, aš dėl straipsnio, kuriuo yra pratęsiama pirmininko kadencija.
Gerbiamasis kolega, aš dabar sakau, kad eisim pastraipsniui nuo 1 straipsnio.
Taip.
Jūs klausėte manęs dėl ko…
Tai jūs dėl 23 straipsnio?
Taip.
Daukšys?
Dėl viso.
Dėkoju.
Ar galime 1 straipsnį priimti bendru sutarimu?
Galime.
Dėkoju.
straipsnis.
Bendru sutarimu galime priimti?
(Balsai salėje) Priimtas.
straipsnis.
Priimtas bendru sutarimu.
straipsnis.
Galime priimti bendru sutarimu?
Dėkoju.
straipsnis.
Galime priimti bendru sutarimu?
Dėkoju.
straipsnis.
Galime priimti bendru sutarimu.
straipsnis.
Priimtas bendru sutarimu.
straipsnis.
Priimtas bendru sutarimu.
straipsnis.
Priimtas bendru sutarimu.
10 straipsnis.
Priimtas bendru sutarimu.
11 straipsnis.
Priimtas bendru sutarimu.
12 straipsnis.
Priimtas bendru sutarimu.
13 straipsnis.
Priimtas bendru sutarimu.
14 straipsnis.
Priimtas bendru sutarimu.
15 straipsnis.
Priimtas bendru sutarimu.
16 straipsnis.
Priimtas bendru sutarimu.
17 straipsnis.
Priimtas bendru sutarimu.
18 straipsnis.
Priimtas bendru sutarimu.
19 straipsnis.
Priimtas bendru sutarimu.
20 straipsnis.
Priimtas bendru sutarimu.
21 straipsnis.
Priimtas bendru sutarimu.
22 straipsnis.
Priimtas bendru sutarimu.
Ir naujas 23 straipsnis.
Dėl jo nori kalbėti E. Klumbys.
Gerbiamoji posėdžio pirmininke, aš negaliu sutikti su tuo, kad yra pailginama kadencija iki 6 metų.
Manau, kad 5 metų terminas yra visiškai pakankamas, kad būtų tinkamai atliekamos pareigos.
Jeigu pareigos bus atliekamos tinkamai, tai kadenciją bus galima pratęsti, o toks nukrypimas nuo daugeliui priimtos 5 metų normos, mano nuomone, yra visiškai nelogiškas.
Dėkoju.
Gerbiamieji kolegos, dėl 23 straipsnio reikia balsuoti.
Kas už tai, kad įstatymą papildytume 23 straipsniu, balsuojate už, kas turite kitą nuomonę, balsuojate prieš arba susilaikote.
Balsavo 102 Seimo nariai.
Už – 63, prieš – 5, susilaikė 34. 23 straipsnis yra priimtas.
Gerbiamieji kolegos, dėl viso įstatymo projekto Nr. XP-2646(3) prieš nori klabėti K. Daukšys.
Ačiū, posėdžio pirmininke.
Gerbiamoji posėdžio pirmininke, jūs taip greitai „pravarėte“ visus straipsnius bendru sutarimu, kad reikia tik pagirti jūsų sugebėjimus, mes žavimės jumis.
Bet, kolegos, jeigu jūs nors šiek tiek skaitėte šitą įstatymą, kas skaitėte, pažiūrėkite 11 straipsnį.
Aš jum pacituosiu: „Įeiti ir patikrinti, atlikti patikrinimą kitose patalpose, teritorijose ir transporto priemonėse, įskaitant ūkio subjektų vadovų bei darbuotojų gyvenamąsias ir kitokias patalpas, jeigu kyla pagrįstas įtarimas, kad tokiose patalpose“ ir t. t., ir t. t.
Prašom pasakyti, ar mes dar vieną (…) kuriame?
Neužtenka mums teisėtvarkos organų, kurie gali įeiti su teismo leidimu?
Dar gal ir Konkurencijos tarnyba vaikščios po jūsų visų darbuotojų kabinetus ir kitus dalykus?
Nejuokaukime mes vieną kartą.
J. Razma teisingai stumia šitą reikalą, jam patinka.
Bet ar mes sutinkame su tokiu dalyku?
Manau, kad šito įstatymo pakeitimas padarytas dėl dviejų dalykų: dėl šito punkto ir dėl pailginimo pirmininko gyvavimo 6 metais.
Visa kita pabraukyta tik tam, kad atrodytų, kad daromi pakeitimai.
Gerbiamieji, jeigu mes už jį balsuosime, mes balsuosime už tai, kad atsiras dar viena institucija, kuri vykdys politines funkcijas mūsų valstybėje.
Jeigu jūs už tai, prašau.
Aš balsuosiu prieš, siūlau ir visiems kitiems balsuoti.
Dėkoju.
Už – J. Razma.
Aš manau, kad Darbo partijos frakcija ne kartą yra pasireiškusi, rūpindamasi monopolijomis, Konkurencijos taisyklių pažeidimais, bet kažkodėl labai nenori duoti tai institucijai, kuri tuo užsiima, normalių įrankių.
Šiuo atveju kolega Kęstutis be reikalo gąsdina, kad tos tarnybos pareigūnai puls į privačias erdves, nutylėdamas, kad tai galima tik su teismo sankcija, nutylėdamas tą dalyką, kad neretai bendrovės, įregistruotos privačiuose butuose, laiko ten svarbius dokumentus.
Kaip tai tarnybai tada atlikti savo pareigas?
Mes galvokime, jeigu norime tvarkos, norime, kad iš tikrųjų būtų užtikrinta skaidri ir sąžininga konkurencija, tai ta institucija, kuri tuo užsiima, turi turėti ir įrankius.
Aš kviečiu drąsiai balsuoti už, čia tikrai nėra jokių ypatingų galių suteikiama, tai yra civilizuotos galios.
Prieš – V. Gapšys.
Aš, kalbėdamas prieš, noriu pasakyti, kad vis dėlto išplėsdami skaičių institucijų, kurios gali įeiti į privačius asmenų butus ir jų privačias patalpas, mes turime labai atidžiai pagalvoti, ar kiekvienu atveju tai yra būtina.
Aš nesakau, kad tokia institucija neturi teisių turėti tikrinti, bet tos teisės turi būti labai aiškiai apibrėžtos, kas dabar nėra padaryta.
Jeigu mes dabar sakome, kad šito įstatymo reikia dėl kelių išimčių, kai firma yra užregistruota individualiose patalpose, tai ir dabar galima įeiti, bet tam reikia gauti normalias teismo sankcijas ir turi eiti tie pareigūnai, kurie gali ir sugeba surinkti įrodymus pagal visus įstatymų reikalavimus.
Jeigu mes dabar suteiksime kiekvienai institucijai galimybę vaikščioti po privačius butus, tai turėsime tik didelę netvarką.
Todėl aš pasisakau prieš, mes turime labai aiškiai apibrėžti institucijas, kurios gali įeiti į privačius butus, nes tai yra ir žmogaus teisės.
Dėl vedimo tvarkos – K. Daukšys.
Ačiū, posėdžio pirmininke.
Gal Jurgis Razma būtų toks malonus ir įvardytų nors vieną monopoliją, užregistruotą bute, kur jos biuras yra?
Ačiū.
Daugiau nėra užsirašiusių kalbėti.
Gerbiamieji kolegos, kviečiu balsuoti.
Kas už tai, kad įstatymo projektas Nr. XP-2646(3) būtų priimtas, balsuojate už, kas turite kitą nuomonę, balsuojate prieš arba susilaikote.
Balsavo 106 Seimo nariai.
Už – 61, prieš – 8, susilaikė 37.
Konkurencijos įstatymo 1, 3, 4, 10, 13, 14, 19, 20, 23, 24, 26, 28, 29, 30, 31, 40, 41, 42, 43, 44, 49 straipsnių ir priedo pakeitimo ir papildymo įstatymas yra priimtas.
Kitas darbotvarkės klausimas… 
Repliką po balsavimo – J. Sabatauskas.
Ačiū, gerbiamoji posėdžio pirmininke.
Prašau įskaityti mano balsą kaip susilaikiusio, nes aš neturėjau kortelės.
Sabatausko balsą įskaitome kaip susilaikiusio.
Darbotvarkės 2-4 klausimas – Konkurencijos įstatymo 1, 3, 4, 10, 13, 14, 19, 20, 23, 24, 26, 28, 29, 30, 31, 40, 41, 42, 43, 44, 49 straipsnių ir priedo pakeitimo ir papildymo įstatymo projektas Nr. XP-2646(3).
Svarstymas.
Pranešėjas – Ekonomikos komiteto narys J. Razma.
Gerbiamieji kolegos, svarstome Konkurencijos įstatymo nemažos dalies straipsnių pakeitimo projektą, kurį inicijavo pati Konkurencijos taryba, norėdama turėti geresnius instrumentus savo veiklai, norėdama matyti įstatyme tikslias sąvokas, sutampančias su sąvokomis kituose įstatymuose.
Natūralu, šiai tarnybai tenka turėti teisinių ginčų, dėl to pagrindinis įstatymas, kuris reglamentuoja jos veiklą, turi būti preciziškai tikslus.
Esmingiausias pakeitimas šio įstatymo yra 11 straipsnyje, kur Konkurencijos tarybos įgaliotiems pareigūnams, atliekant tyrimą, suteikiama teisė įeiti ir atlikti patikrinimą kitose patalpose, teritorijose ir transporto priemonėse, įskaitant ūkio subjekto vadovų ir darbuotojų gyvenamąsias ir kitokias patalpas, jeigu kyla pagrįstas įtarimas, kad tokiose patalpose, teritorijose ar transporto priemonėse yra laikomi dokumentai ar bet kokie kiti įrodymai, reikalingi tyrimui ir galintys turėti reikšmės įrodant sunkų šio įstatymo 5 ar 9 straipsnių arba Europos Bendrijos Steigimo sutarties 1 ir 82 straipsnių pažeidimą.
Pabrėžčiau, kad ši teisė yra galima tik po teismo sankcijos.
Dėl šios nuostatos buvo šiek tiek diskutuota ir komitete.
Laisvosios rinkos institutas nelabai sutiko su šia nuostata.
Svarstant pagrindiniame komitete buvo gauta Teisės departamento nemažai pastabų.
Didesnei jų daliai pritarta, kuriomis nepritarta, tai mes su pastabų teikėjais iš esmės sutarėme, kad argumentai jom nepritarti yra gana svarūs.
Kaip minėjau, buvo gauti Lietuvos laisvosios rinkos instituto pasiūlymai ir pastabos.
Jiems daugiausia buvo nepritarta, tai padaryta argumentuotai.
Gautos Specialiųjų tyrimų tarnybos išvados ir pastabos.
Joms beveik visoms buvo pritarta arba iš dalies pritarta.
Subjektų, turinčių teikti oficialias pataisas, pasiūlymų nebuvo gauta.
Taigi čia balsuoti dėl kokių nors pasiūlymų mums neteks.
Komitetas pritarė patobulintam projektui bendru sutarimu.
Ačiū.
Ačiū pranešėjui.
Diskusijose dalyvauti užsirašė du Seimo nariai.
Pirmasis – K. Daukšys.
Ačiū, gerbiamoji pirmininke.
Gerbiamieji kolegos, jeigu kas nors to įstatymo pakeitimus žiūrėjo, tai išskirčiau keturias grupes.
Vienas pakeitimas.
Ankščiau buvo daugiau negu 25 %, dabar per daugelį straipsnių eina 25 ir daugiau.
Na, paprasčiausiai tam, kad pakeistų, nes tas pats tą patį reiškia.
Antras pakeitimas yra valstybės valdymo organų pervardinimas į viešosios funkcijos atlikėjus.
Tai antras pakeitimas.
Ir trečias yra apsaugoti komisijos vadovą, kad pasibaigus jo kadencijai jis dar eitų pareigas, kol jo neatleis ir kol nebus paskirtas kitas.
Ir pagrindinis dalykas, mano manymu, tam, kad ateitų į namus, į įstaigą, prie automobilio ir patikrintų, ką tas įmonės vadovas ten turi, laiko, gal kokio viskio butelį turi įsidėjęs ar kitus dalykus.
Iš tikrųjų pažiūrėjus, atrodo, gausybę straipsnių keičiame, bet iš esmės keičiame šiuos dalykus.
Dabar sakykite, visi mes esame Lietuvos gyventojai, visi seniai čia gyvename, atsakykite man į paprastą klausimą.
Ar dar Lietuvoje yra nepakankamai (…) veiklos subjektų, kurie gali slapta mūsų klausytis, kurie gali daryti kratas, kurie gali daryti kitus dalykus, ar reikia dar vienai tarnybai suteikti tokią galimybę?
Jeigu tarnyba turi įtarimų, kad viena arba kita institucija užsiima neteisėta veikla, tai gali labai greitai susisiekti su tomis organizacijomis, kurios jau turi teisę padaryti kratą arba poėmį, arba galų gale gražiuoju paprašyti, kad tuos dokumentus duotų.
Aš manau, kad tokios redakcijos įstatymą vis dėlto dar reikėtų Ekonomikos komitete gerai panagrinėti.
Tuo labiau kad yra ir tokių nesusipratimų, mano manymu.
Pavyzdžiui, kai 9.3 straipsnio 17 dalyje išbraukia pavadinimą „Valdymo“ ir palieka „Organų“, aš perskaitau dar kartą: „Padėtis, kai kontroliuojantis asmuo įgyvendina arba turi galimybę įgyvendinti savo sprendimus dėl kontroliuojamo subjekto ūkinės veiklos organų sprendimų ir personalo sudėties.“
Atleiskite, kokių organų sprendimų?
Kepenų, inkstų, skrandžio, smegenų, apie ką mes šnekame?
Kas tos įmonės ir organai?
Valdymo organai, įsivaizduoju, tai yra direktorius, valdyba, dar kas nors, kas yra organai?
Valytoja yra valymo organas?
Na, gal pagalvokime, ką mes rašome, ir pažiūrėkime į tą įstatymą iš esmės.
Todėl aš siūlau šiandien, ko gero, duoti apsvarstyti iš naujo ir pažiūrėti, kaip tas įstatymas atrodo Ekonomikos komitetui, ir nebaigti svarstymo šiandien.
Ačiū.
Ačiū.
Toliau diskusijoje daugiau dalyvaujančių nėra.
Dabar motyvai už, prieš.
Už pasisakančių nėra, prieš – A. Šedžius ir toliau posėdžiui pirmininkauja A. Kašėta.
Kadangi buvau užsirašęs kalbėti, dalyvauti diskusijoje, tačiau kolega K. Daukšys išsakė tai, ką ir aš norėjau pasakyti, taigi remdamasis šiais turbūt visiems aiškiais argumentais siūlau balsuoti prieš įstatymo pakeitimą ir atiduoti jį tobulinti arba bent jau palikti tą variantą, kuris buvo anksčiau.
Balsuojame, kas už, kas prieš?
Vyksta balsavimas už įstatymo projektą.
Balsavo už – 44, prieš – 6, susilaikė 24, taigi po svarstymo įstatymo projektui yra pritarta.
Darbotvarkės 1-6a klausimas – įstatymo projektas Nr. XP-3304.
Svarstymas.
Kadangi nėra ypatingų diskusijų, galbūt pranešėjui pasiūlysime ypatingą skubą.
Audito komiteto vardu – Seimo narė L. Graužinienė.
Nėra.
Ar yra kas pakeistų pagrindinio komiteto, Audito komiteto, pranešėją?
Gerbiamieji kolegos, iš tiesų turime problemą, nes… 
Jeigu labai nesupyksite, kol kas atidėsime kvietimą pagrindinio komiteto pranešėjos.
Pakviesčiau tuomet Biudžeto ir finansų komiteto atstovą P. Žeimį.
Ką tik gauta informacija, kad L. Graužinienė ateina.
Ar yra kas iš komiteto atstovų, kurie pasiruošę dirbti toliau?
Iš Ekonomikos komiteto – K. Kuzminskas, iš Teisės ir teisėtvarkos komiteto, Audito… 
Prašau.
Ekonomikos komiteto nuomonę – K. Kuzminskas.
Prašau.
Gerbiamasis Seimo Pirmininke, gerbiamieji Seimo nariai, Ekonomikos komitetas birželio 3 d. svarstė Lietuvos Respublikos investicijų įstatymo 2 ir 4 straipsnių papildymo ir pakeitimo ir įstatymo papildymo ketvirtuoju1 skirsniu įstatymo projektą.
Priėmėme sprendimą iš esmės pritarti iniciatorių pateiktam įstatymo projektui ir pasiūlyti pagrindiniam komitetui jį tobulinti, atsižvelgiant į Seimo kanceliarijos Teisės departamento, Lietuvos Respublikos specialiųjų tyrimų tarnybos pastabas, kurioms taip pat pritarė ir Ekonomikos komitetas.
Be to, Ekonomikos komitetas pateikė atitinkamus pasiūlymus.
3 straipsniui – tikslinga nustatyti valdžios ir privataus subjekto partnerystės sutarties maksimalią trukmę, todėl siūlome įterpti sakinyje prie „valdžios ir privataus subjekto“, kad „partnerystės sutartis turi būti rašytinė, sudaroma ne ilgesniam nei 30 metų laikotarpiui“, o toliau kaip tekste.
Taip pat Ekonomikos komitetas 3 straipsniui siūlo: „valdžios ir privataus sektoriaus (…) sutartyje tikslinga nustatyti ne tik sutarties nutraukimo, bet ir jos keitimo sąlygas.“
Todėl siūloma 17 punkte įrašyti: „sutarties keitimo, jeigu tokia galimybė buvo numatyta konkurso sąlygose“, toliau kaip tekste.
Taip pat yra pasiūlymas visam įstatymo projektui – pasiūlyti Vyriausybei, prieš patvirtinant viešojo ir privačiojo sektoriaus partnerystės projekto rengimo taisykles, įvertinti jas antikorupciniu požiūriu.
Balsavimo rezultatai: už – 6, prieš – 1, susilaikė 1.
Ačiū.
Dėkoju.
Matau Seimo salėje pagrindinio komiteto pranešėją L. Graužinienę.
Prašau.
Kviečiu jus į tribūną.
Ačiū, gerbiamasis Pirmininke.
Audito komitetas svarstė.
Po to dėl kiekvieno atskirai?
Po to, nes mes dabar prašome komiteto pristatyti, po to bus diskusija.
Audito komitetas, atsižvelgęs į visus pateiktus siūlymus, bendru sutarimu pritarė patobulintam įstatymo projektui ir pateikė šio projekto antrąjį variantą.
Dėkoju.
Biudžeto ir finansų komiteto atstovas P. Žeimys.
Nėra.
Gal galėtų kas nors iš Biudžeto ir finansų komiteto pasakyti savo nuomonę ir pavaduoti kolegą?
Nėra.
Teisės ir teisėtvarkos komitetas – R. Šukys.
Nėra.
Galbūt komiteto pirmininkas?
Dėkoju.
Prašom.
Teisės ir teisėtvarkos komitetas iš tiesų labai atidžiai svarstė visus pasiūlymus, kurie buvo pateikti šiam įstatymo projektui ir pasiūlė pagrindiniam komitetui (beje, balsavimo rezultatai: bendru sutarimu – už) tobulinti šį įstatymo projektą.
Iš tiesų buvo pateikti septyni pasiūlymai, jie yra mūsų išvadoje.
Iš principo, aišku, projektui pritarė su tais pasiūlymais, kuriuos komitetas nutarė teikti pagrindiniam komitetui.
Dėkoju.
Valstybės valdymo ir savivaldybių komiteto atstovas E. Tamašauskas.
Prašom.
Gerbiamasis Pirmininke, gerbiamieji kolegos, komitetas iš esmės nusprendė pritarti Lietuvos Respublikos investicijų įstatymo 2 ir 4 straipsnių pakeitimo ir įstatymo papildymo ketvirtuoju skirsniu įstatymo projektui Nr. XP-3304 ir siūlyti pagrindiniam komitetui jį tobulinti, atsižvelgiant į komiteto pasiūlymus ir Seimo kanceliarijos Teisės departamento pastabas.
Kadangi pagrindinio komiteto pirmininkė paminėjo, kad pritarta visiems pasiūlymams, aš jų ir nebevardysiu.
Šiam sprendimui pritarta bendru sutarimu.
Ačiū.
Dėkoju.
Ir vienintelis, likęs iš papildomų komitetų, Biudžeto ir finansų.
Kadangi nematau pranešėjo, tai jeigu jūs nieko… 
Jau yra, prašom.
P. Žeimys.
Gerbiamasis Pirmininke, gerbiamieji kolegos, Biudžeto ir finansų komitetas siūlo pagrindiniam komitetui pritarti Vyriausybės parengtam įstatymo projektui, atsižvelgus į Seimo Teisės departamento pastabas.
Dėkoju.
Mes išgirdome visų papildomų ir pagrindinio komiteto nuomonę.
Diskusijoje užsirašė dalyvauti trys Seimo nariai.
Pirmasis – K. Daukšys.
Frakcijos vardu prašo A. Zuokas, A. Zuoko nėra.
Tuomet K. Daukšys.
Po to Seimo narys J. Veselka.
Gerbiamasis Pirmininke, gerbiamieji kolegos, iš tikrųjų įstatymas, manyčiau, teisėtas būtų tokiai didelei valstybei kaip Jungtinės Amerikos Valstijos, Didžioji Britanija, Rusija, kur valstybė nesugeba susigaudyti, kas pakraščiuose darosi, ir leidžia privačiam verslui, sako, jūs ten kur nors Velso kampelyje kultūros renginius organizuokite už mus, nes mes čia pajėgumų neturime.
Bet kam mes tą įstatymą Lietuvoje taikome?
Čia 300 km į vieną pusę ir 30 km į kitą nuo Vilniaus.
Ir viskas.
Ir visur valdžia gali matyti, ir viską gali suprasti, ir gali pajausti, kas kur darosi, jeigu turi proto ir jeigu turi noro tą padaryti.
Mano galva, visas šitas įstatymas apie tai, kaip mes dabar verslui leisime valdžios funkcijas atlikti, yra skirtas vienam dalykui – dar vienam perdalijimui.
Na, pirminė privatizacija įvyko, bet liko tokių vietų, kur negalima privatizuoti, pavyzdžiui, bibliotekos, teatrai, kultūros namai galbūt dar kur yra likę.
Kas čia dar? Aukštosios mokyklos ir visi kiti dalykai.
O pagal šitą įstatymą labai puikiai išeis pasigauti.
Ką reiškia verslui atiduosime ne ilgiau kaip 30-čiai metų?
Tai aš jums galiu pranešti, kad iki 10 metų versle išgyvena tik pusė procento įkurtų įmonių.
Tai 30-čiai metų, tai dar reikia, kad tos įmonės tiek trauktų, kurios tą tpp laimės.
Tai pirmas dalykas.
Dabar pasakykite man kitą dalyką.
Jeigu mes jau tokie geri ir norime visą šitą dalyką padaryti, bet dabar krizė, jau turto perskirstymas dabar prasidėjo ir jis vyks, tai kam du turto perskirstymai, aš niekaip neįsivaizduoju.
Dabar gali bet kuris verslininkas, kuris dar turi bent kiek pinigų, ateiti ir pigiai nusipirkti lietuvišką turtą, kurį Lietuvos verslininkai sukaupė.
Kam dar valstybinį turtą dabar mėtyti į šonus?
Jeigu žiūrėtume iš esmės, pagal šitą įstatymą valdžia yra įpareigojama realiai padaryti tris darbus: pirmas darbas yra įvertinti riziką, kuri bus perdavus.
Rizika visą laiką bus perdavus, tik klausimas pasakyti, ar maža rizika, ar šiek tiek didesnė.
Toliau antras darbas – valdžios ir privataus subjekto partnerystės ekonominius ir finansinius aspektus prilygindamas valdžios ir privataus subjekto partnerystės sąnaudas su sąnaudomis, kada privataus verslo nėra.
Na, įdomu, kaip dabar čia tas sąnaudas palyginti.
Gali, aišku, bet tai visą laiką tu galėsi palyginti, kad privataus verslo sąnaudos bus mažesnės arba atvirkščiai.
Ir tas pats dėl pelno, ar turės, ar neturės.
Dabar valdžia turi ar neturi.
Niekas net neklausia, kiek turto tam sunaudojama, kokie dalykai daromi, ar vienodos bus sąlygos tam turtui panaudoti ir kiti dalykai, bet štai mes patį verslą įvertinsime.
Labai daug Lietuvoje yra nusimanančių apie verslo vertinimą žmonių.
Toliau dar vienas reikalingas dalykas.
Tai turi turto, kurį perduos tai partnerystei, teisinį statusą nustatyti, lyg nebūtų aišku, kad tas turtas yra arba valstybės, arba savivaldybės.
Daugiau niekieno nebus tas turtas.
Bet kad būtų nustatyta vertė, šitame įstatyme neparašyta.
Vadinasi, mes perdavinėsime turtą kokia nori verte.
Nori tokia, nori kitokia.
Nori, įvertinsime vienaip, nori, įvertinsime kitaip.
Gerbiamieji, jeigu taip pereičiau per visą, čia dar yra visokių dalykų, bet mano klausimas yra kitas.
Ar nevertėtų, kadangi paskutiniu metu iš tų keturių didžiųjų audito kompanijų atsirado labai daug žinančių valstybės valdymo klausimus, jie pataria net Vyriausybei, kaip sutvarkyti kanceliariją, ministrams – kaip sutvarkyti ministerijų struktūrą ir kitus dalykus, gal vertėtų paprašyti ir pasirašyti su jais tokią sutartį ir vietoj Seimo už pusę sumos, kuri Seimui tenka išlaikyti, jie parengs tuos įstatymus už mus.
Ką mes čia stovėsime toje tribūnoje ir žmonių pinigus eikvosime?
Tai štai pagal šitą įstatymą taip išeina.
Jeigu dar liko kas Lietuvoje neprivatizuota, nepavogta ir nepaimta, tai dabar pagal šitą įstatymą tikrai bus galima padaryti.
Nes saugiklių valstybės funkcijoms, kurias valstybė turi atlikti ir kurios negali būti privatizuotos, aš nematau.
Ačiū už dėmesį.
Dėkoju pranešėjui.
Seimo narys J. Veselka.
Prašom.
Vis dėlto gerbiamasis Kęstutis konceptualų klausimą iškėlė.
Ir iš tikrųjų, kai matai, yra Koncesijų įstatymas, kuriame yra įteisinta, kad viską galime perduoti privatininkui, net gerbiamojo J. Šimėno parkus visus, gelmes, viską pagal galiojantį Koncesijų įstatymą galima perduoti, ir dar kažkam pasirodė per maža.
Neina dalykai.
Nežinau, gal verslas sąmoningesnis pasidarė.
Todėl nutarė dar vienu papildyti, tai Investicijų įstatymu.
Dabar klausimas, kas čia mes tokie?
Ar mes esame privati struktūra?
Ar mūsų užduotis yra galutinai sugriauti bet kokį valstybės turtą, kadangi visi, kas susiję su valstybe, yra žiopliai, nieko nemoka daryti?
Kitaip suprasti šito Koncesijų įstatymo negalima.
Žiūrėkite, funkcijos yra valstybės ir šitas funkcijas bus galima perduoti vykdyti privatininkui ir už tas funkcijas privatininkas gaus iš savivaldybės ar valstybės pinigų.
Jeigu mes nerandame struktūrų, žmonių, kurie gali vykdyti valstybės funkcijas, tai galime drąsiai pasakyti, mes neturime nei Seimo, nei Vyriausybės.
Mes turime kažkokius junginius, įpirštus mums Europos, junginius, kuriuose sėdi žmonės nekvalifikuoti, neprofesionalūs ir visą laiką galvoja: koks aš esu neprofesionalus ir kaip gerai, kad iš manęs šitą funkciją perima privatininkas.
Pagal Koncesijų įstatymą neperima, todėl sugalvojau dar kitą.
Investicijų pataisysime ir ten bus partnerystė jau kažkokia.
Skirsis kažkuo nuo Koncesijų įstatymo ir tada visas funkcijas galime perduoti.
Tai palaukite, kuo mes 1990 m. siekėme?
Juk komunizme ir būtų – valstybės nebus, bus tik savivalda.
Tai kovojom, kovojom už komunizmo panaikinimą, o einam vėl prieš valstybės panaikinimą.
Komunizmas tą ir sakė, kad to ir reikės.
Tai viena.
Antra.
Gerbiamieji, kada valstybė atlieka funkcijas, jos tikslas nėra pelnas, vadinasi, gali pigiau atlikti šitas savo funkcijas.
Privatininkui viską kai perduosit, jisai, jeigu neturės galimybių gauti pelno, jokių funkcijų nevykdys.
Na, nevykdys.
Prigimtis ne ta, tikslas ne tas, jokių funkcijų nevykdys.
Dabar daug kas man sako: štai socialinis būstas, yra problema, savivaldybės neturi pinigų, todėl perduos verslui, verslas prisiskolins pinigų ir pastatys socialinius būstus.
Bet jis juos eksploatuos su sąlyga, jeigu gaus pelną.
Jeigu savivalda gali juos eksploatuoti, kad tik galus su galais sudurtų arba net ir subsidijuoti, tai dabar savivalda arba valstybė ne tik turės padengti sąnaudas, bet ir duoti pelno.
Vadinasi, viskas pabrangs.
Tai nejaugi mūsų, kaip valdžios žmonių, tikslas yra pripažinti, kad valstybė yra blogai iš principo, visa, kas susiję su valstybe, yra blogai ir tik privatus gerai?
Svarbiausia, kad šita koncepcija, sakysim… 
Kai mes iš socializmo išėjom, galbūt, na, ekonomiškai neraštingiems žmonėms tas buvo suprantama, bet dabar, kai atsitiko ekonominė krizė… 
Juk krizę pagimdė kas?
Bankai, privatus sektorius, kurių vieni ruošė nekvalifikuotus planus, kiti dalijo pinigus, neįsigilindami į sėkmę planų.
Juk patys bankininkai sako, kad dažnai būdavo taip: ateina verslininkas, prašo, sakysim, 20 mln. kredito, planas neperspektyvus, bet tas, kuris kuruoja investicijas, gauna pinigus nuo išduotų kreditų, todėl pataiso taip, kad viskas būtų gerai, o jau abu susitaria, kad iš 20 mln. 5 mln. eis rūmų statybai.
Ir taip eina.
Ateina dabar, reikia grąžinti, pinigų nebėra, rūmų investicinis projektas nebaigtas.
Štai kodėl tiko.
Taip ir buvo – valstybė nesiėmė griežtų reguliavimo funkcijų, viską patikėjo jam.
Krizę sukėlė būtent ši priežastis, o mes to nematom ir vėl visas valstybės funkcijas galim perduoti privatininkui.
Na, atleiskit, ponai.
Jeigu kas netikit valstybe, netikit valstybės gebėjimais, tai ko jūs atėjot į tą Seimą?
Eikite, užsiimkite privačiu verslu ir darykite gerą naudą.
Todėl, gerbiamieji kolegos, konceptualiai įstatymas yra ydingas…
Kolega, laikas!
…nukreiptas prieš valstybę, prieš jos funkcijas, o svarbiausia – visos tos socialinės funkcijos, kurias dabar vykdo valstybė, po to bus tik brangesnės, nes ten įkalkuliuoti reiks ir pelną.
Todėl aš pasisakau prieš šitą įstatymą, o ką komitetai veikia, nesuprantu.
Visi kaip tarybiniais laikais – vieningai pritaria.
Prieš… 
Kurie gerbiat valstybę, siūlau balsuoti prieš.
Dėkoju.
Ir frakcijos vardu – A. Zuokas.
Prašau.
Gerbiamieji Seimo nariai, gerbiamasis Pirmininke!
Nežinau, ar pavyks man įjungti prezentaciją, kad pakalbėtume šiek tiek detaliau, o ne emocijomis, kas yra viešojo ir privataus kapitalo bendradarbiavimas, kas yra koncesija ir panašūs dalykai.
Be abejo, Liberalų ir centro sąjungos frakcija žiūri palankiai į pateiktus įstatymų projektus, į jų paketą.
Aišku, mes dar turėsime juos tobulinti, atsižvelgti į galimas rizikas ir galimas problemas, bet bet kuriuo atveju Lietuva, kaip maža valstybė, privalo aktyviai bendradarbiauti su privačia iniciatyva ir su privačiais investuotojais.
Tai yra vienas iš pagrindinių būdų, kaip šiandien, nelendant į mokesčių mokėtojų kišenę, nedidinant mokesčių, pasiekti, kad išspręstume daugelį problemų, kurios šiuo metu egzistuoja Lietuvoje, ypač savivaldos lygmeniu.
Seimas tikrai turi priėmęs prieš keletą metų labai gerą Koncesijų įstatymą.
Aišku, paskui buvo bandymai šiek tiek jį pabloginti.
Deja, gaila, jie yra įvykę, iš principo neįsigilinant, kas yra viešojo ir privataus kapitalo bendradarbiavimo principai, ir neįsigilinant į gerąją praktiką, kuri egzistuoja Europoje: Prancūzijos pavyzdžiai, Anglijos pavyzdžiai, Vokietijos, Skandinavijos valstybių, tarp jų, be abejo, ir Lietuvos.
Galiu pasakyt, kad Seimas, ne šis, bet prieš tai, labai daug nagrinėjo iš emocinės pusės… šiandien praktiškai vienintelius koncesijos arba privačių… privataus ir viešo kapitalo bendradarbiavimo pavyzdžius, atsižvelgdamas į Vilniaus miesto savivaldybės, kuriai tuo metu man teko ir vadovaut, patirtį, gerąją patirtį, pabrėšiu.
Jeigu, sakykime, Seimo nariai skirtų dėmesį ir detaliau nagrinėtų tuos minėtus pavyzdžius – šilumos tinklų koncesiją, Halės turgavietės koncesiją arba privataus ir viešo kapitalo bendradarbiavimą, įvairių, sakykime, statybinių atliekų sąvartynų tvarkymą ir perdirbimą pagal vadinamąjį BOT principą – build, operate and transfer, pamatytume, kiek daug šiandien yra modernios viešosios vadybos principų, kuriais, deja, Lietuva nesinaudoja.
Nesinaudoja kodėl?
Be abejo, trūksta supratimo, kas tai yra.
Be abejo, yra teisūs tie, kurie abejoja, ar tomis laisvėmis bus pasinaudota teisingai ir nebus piktnaudžiaujama.
Taip, reikia sutikt, kad kai suteikiama didelė laisvė…
Jeigu galima, keletą kadrų žemyn.
Dar.
Dar. Dar. Dar. Dar, dar, dar, dar.
Štai čia yra keletas tezių, nors būtų galima labiau ir daugiau parodyti, darant tam tikrą detalesnį pristatymą.
Taigi grįžtam prie laisvių.
Be abejo, laisvėmis mėgstama piktnaudžiauti.
Deja, Lietuvoje yra tokia praktika ir patirtis.
Tačiau tam yra tikrai aibė teisėsaugos institucijų ir kontrolės mechanizmų, kaip leisti kažko pasiekti, o ne atvirkščiai – nieko nedarykime, kad, neduok Dieve, nesuklystume.
Lygiai taip pat mes turėtume skatinti žinojimą, kaip tomis laisvėmis naudotis, nes dauguma bėdų kyla iš mūsų nežinojimo, iš mūsų nepatyrimo.
O grįždami prie dar vieno oponentų teiginio, kad vėlgi valstybės valdomas ūkis galėtų būt geresnis, pripažinkime, kad didžiąją dalį valstybės turto šiandien valdo ne valstybė, o įvairiausios suinteresuotos vietos direktorių, draugų kompanijos, net kalbant apie Vilniaus miesto šilumos ūkį.
Pavyzdys.
Įmonė visada buvo nuostolinga, išlaikymas kainavo pinigus mokesčių mokėtojams, turėjo savivaldybė garantuoti už skolas.
Atėjęs… tarptautinio konkurso metu laimėjęs koncesiją, visa tai daro privatus investuotojas, maža to, sugeba uždirbti.
Vadinasi, tie pinigai kažkur nueidavo.
Užtenka tų pavyzdžių, kada vamzdžio metrą (kalbu abstrakčiais terminais) tiesdavo už 800–900 Lt, kai privati iniciatyva, ekonomiškai naudodama ir skaičiuodama, ką jinai daro, tą padaro trečdaliu pigiau.
Taigi įstatymų paketas, kuris yra pateiktas, tikrai yra labai atsakingas.
Jis padėtų mums, valstybei, atkurti Lietuvos ūkio konkurencingumą ir tikrai parodytų, kad į Lietuvą pagaliau ateina moderni viešoji vadyba.
Todėl kviečiu į aktyvią diskusiją.
Kai ką, be abejo, iš pateiktų įstatymų projektų svarstymo metu reikės tobulinti, bet kelias yra teisingas.
Ačiū.
Dėkoju.
Pasisakė visi, užsirašę diskusijai.
Pataisų svarstymas.
Prašau.
Kviečiu į tribūną vėl Audito komiteto… 
Seimo narę L. Graužinienę.
Prašau.
Labai ačiū, pirmininke.
Po audringų kalbų už ir prieš noriu pristatyti realiją, kaip yra iš tikrųjų pozicijų.
Suprantu, kad kai kam galbūt ne visai patinka, nes Audito komitetas padėjo daug pastangų, kad įstatyme neliktų tam tikrų landų.
Pradėsime papunkčiui.
Seimo Teisės… 
Seimo kanceliarijos Teisės departamento buvo pateikta tikrai nemažai pastabų, į kai kurias jas atsižvelgta, į kai kurias ne, bet kartu rastas bendras kompromisas, ir Teisės departamentas sutiko su mūsų išsakytais argumentais.
Dėl pirmos pastabos.
Komiteto yra neatsižvelgta, tačiau Audito komitetas, atsižvelgdamas į Teisės departamento pasiūlymus dėl institucinės partnerystės įgyvendinimo, parengė Seimo nutarimo dėl institucinės viešojo ir privataus sektoriaus partnerystės projektą.
Jeigu Seimas priims šitą nutarimą, Teisės departamentas sutinka, kad būtų neatsižvelgta į jo išsakytas pastabas.
Dėkoju.
Norėčiau paklausti Ekonomikos komiteto atstovo, ar būtų galima pritarti nuomonei, pritarti iš dalies?
Nėra prieštaraujančių.
…neatsižvelgti pirmam… 
Toliau yra atsižvelgti iš dalies, 3 punktas.
Čia taip pat mes suderinom su Teisės departamentu.
Jis sutinka.
Aš gal neskaitysiu.
Ekonomikos komitetas sutinka su…
Aš apie Teisės departamentą šneku.
Nereikia?
Gerai, viskas, atsiprašau.
Taip, dar turiu pasakyti, kad Specialiųjų tyrimų tarnyba taip pat pateikė savo siūlymus, į juos visus beveik atsižvelgta, nes jie analogiški Teisės departamento.
Taip, ir dabar Valstybės valdymo komiteto yra pritarta, Teisės ir teisėtvarkos – pritarta, Ekonomikos – iš dalies.
Gerbiamoji pranešėja, gal…
Ekonomikos… taip, pritaria.
Gal mes tiesiog palieskime tas pastabas ir pasiūlymus, kuriems komitetas nepritarė arba pritarė iš dalies.
Tada mes tiesiog…
Valstybės valdymo ir savivaldybių… 
Dėl Ekonomikos jau sutarėm, kad jis prieštaravimų neturi.
Penktas.
Valstybės valdymo ir savivaldybių – pritarti iš dalies, siūlomo įstatymo projekto 3 straipsnyje 15 straipsnio 5 dalies pirmąjį sakinį išdėstyti taip… 
Ar man reikia skaityti viską?
Gerbiamoji pranešėja, ar komitetas arba jo atstovė galėtų šiai nuomonei pritarti iš dalies?
Nėra prieštaraujančių?
Dėkoju.
Toliau, dešimtas, Teisės ir teisėtvarkos komiteto – nepritarti.
Irgi išdėstyti argumentai, kad jeigu bus… galiu perskaityti, bet galbūt nereikia.
Gal aš prieš tai suteiksiu žodį komiteto pirmininkui Seimo nariui S. Šedbarui.
Na, mes pateikėm pasiūlymus iš teisinių pozicijų.
Jeigu pagrindinis komitetas manė kitaip, mes neprieštaraujam šitai pozicijai.
Nieko negalim daugiau padaryti.
Dėkoju, komitetas, kiek suprantu, neprieštarauja nuomonei.
Ačiū.
Prašau.
Daugiau visiems yra pritarta.
Dėkoju pranešėjai.
Toliau posėdžiui pirmininkaus Seimo Pirmininko pirmoji pavaduotoja I. Degutienė.
Prašau.
Motyvai dėl viso įstatymo projekto.
Už – E. Pupinis.
Taip, atsiprašau.
Ačiū.
Iš tikrųjų tenka pritarti.
Čia buvo išsakyta daug abejonių, nes galbūt mažai patirties mes turim, dėl viešojo ir privataus sektoriaus bendradarbiavimo, tačiau mes ganėtinai ilgai svarstėm ir Koncesijų įstatymą.
Ir žiūrėti vien iš to, kad verslininkas turėtų būti kažkoks apgavikas, šiuo metu, manyčiau, nebūtų tikslinga, nes iš tikrųjų valstybės situacija yra tokia, kad pagrindas turbūt nėra tai, kad savivaldybė, kaip ponas J. Veselka sako, nekompetentinga.
Kompetentinga, bet iš tikrųjų šiek tiek trūksta finansų.
Tai panaudoti privataus sektoriaus finansus darbams atlikti, manyčiau, yra ne naujovė, o apskritai šalys daug kur tuo pasinaudoja.
Turbūt kas buvot Italijoj, žinot, kad yra privačių kelių, kai valstybė nepajėgia pati išspręsti, bet problemas išsprendžia, laikinai piliečiai moka, tam tikrą nustatytą terminą.
Beje, norėčiau pasakyti, kad ir šitame įstatyme yra numatyti netgi tam tikri terminai, ilgiausi terminai, kai gali būti sudarytos sutartys.
Taip pat įstatyme yra labai konkrečiai numatyti ir kiti svarbūs dalykai, t. y. valdžios ir privataus subjekto partnerystės sutarties sudarymo principai ir ypatumai, taip pat valdžios ir privataus subjekto partnerystės sutarties turinys.
Manyčiau, kad atsakingos institucijos turės sekti, ar iš tikrųjų laikomasi to įstatymo, nes, priešingai, anksčiau buvo daug neaiškumų, nes nežinojom, kaip galima būtų viską šitą apibrėžti.
Šiuo metu aiškumas atsiranda.
Ir nenorėčiau sutikti, kad, pavyzdžiui, jeigu verslas turi lėšų, kodėl jis negali dalyvauti infrastruktūriniuose projektuose.
Na, iš tikrųjų renovuojant, pavyzdžiui, pastatus, jeigu mes žinome, kad iš pastato išeina šilumos 30 %, tai kodėl mes negalim pasidalinti po 15 % su verslininku, kuris turi pinigų, bet ir valstybei čia yra nauda.
Savaime suprantama, daug kas priklausys nuo sąžiningo vykdymo, bet, manyčiau, Vyriausybė turės numatyti ir tam tikrus kontrolės mechanizmus.
Aš pritariu tam įstatymo projektui.
Dėkoju.
Prieš – K. Daukšys.
Ačiū, gerbiamoji pirmininke.
Iš tikrųjų man kartais net graudu klausyti buvusių merų paaiškinimų, kaip valstybės arba savivaldybės personalas nesugeba valdyti to turto, kuris jiems patikėtas.
Tai gal, gerbiamieji, grąžinkit visą turtą valstybei, vieną kartą surinkit gerų vadovų komandą, kaip susirinko „Statoilui“ Norvegijos Vyriausybė, kitoms įstaigoms, mokėkit jiems pinigus, jie normaliai valdys, neką neblogiau negu, atsiprašau, tas privatus verslas, apie kurį jūs šnekat.
Tai visa šita… ir padarykit, aiškiai pasakykit: mes nesugebėjom ir nesugebam valdyti valstybės turto.
Ir tada bus viskas aišku.
O dabar norit vaikščioti merais ar su regalijom, o iš tikrųjų nieko negalit.
Tokie niekam nereikalingi.
Apie tai ir šnekėkim.
Dabar apie šitą visą malonumą prišnekėjot… 
Man labai patiko, pavyzdžiui, A. Zuoko skaidrė.
Ten buvo labai aiškiai pasakyta: laimi visi.
Tiktai reikia pridėti – kurie dalyvauja.
Tada bus viskas gerai, tvarka.
Nes iš tikrųjų tiems, kurie dalyvauja, visiems bus gerai, nes valstybės turtas yra neįvertintas, valstybė nesugeba juo efektyviai rūpintis, tai bet kuris šiek tiek verslesnis žmogus sugebės parodyti, kad jisai efektyviau rūpinsis, ir mes jau turim tokių pavyzdžių, pabandytų padaryti.
Tai jeigu šito norit, jeigu norit „žulikavoti“ ir vėl ir pabandyti Lietuvos turtą dar kartą privatizuoti, balsuokit už tai, pasirodykit visai Lietuvai, bus labai gerai.
Dėkoju.
Gerbiamieji kolegos, vienas – už, vienas prieš pasisakė.
Dabar kviečiu balsuoti, kas už tai, kad po svarstymo būtų pritarta Investicijų įstatymo 2 ir 4 straipsnių papildymo ir pakeitimo ir įstatymo papildymo 41 skirsniu įstatymo projektui, balsuojate už, kas turite kitą nuomonę, balsuojate prieš arba susilaikote.
Balsavo 87 Seimo nariai: už – 54, prieš – 8, susilaikė 25.
Po svarstymo įstatymo projektui Nr. XP-3304(2) pritarta.
Gerbiamieji kolegos, primenu, kad Pirmininkas siūlė ypatingą skubą.
Ar galim bendru sutarimu pritarti ypatingai skubai?
(Balsai salėje) Kadangi yra skirtingų nuomonių, tai balsuojam.
Kas už tai, kad pritarta ypatingai skubai, balsuojate už, kas turite kitą nuomonę, balsuojate prieš.
Kol balsuojame, repliką po svarstymo balsavimo – K. Daukšys.
Prašau.
Gerbiamieji kolegos ir gerbiamieji Lietuvos žmonės, atkreipkit dėmesį, kas daugiausia balsavo už.
Ar jiems dar trūksta, ar jie nespėja?
Man tik vienintelis klausimas… 
Ir dar skubos tvarka priimti tokį įstatymą… (Balsai salėje)
Agituoti balsavimo metu negalima.
Balsavo 81: už – 51, prieš – 15, susilaikė 15.
Taigi pritarta skubos tvarkai, ypatingos skubos tvarkai.
Priėmimo stadija.
Bet, gerbiamieji kolegos, siūlyčiau tada tokią galimą seką: pabaigti svarstymą lydinčiųjų įstatymų ir tada ypatingos skubos tvarka priimti visus įstatymus – Investicijų įstatymą ir visus lydinčiuosius.
Tai jeigu pritartumėt tokiai sekai, tai tada kviesčiau pabaigti svarstymą Nr. XP-3305(2) – Vietos savivaldos įstatymo 16, 27 straipsnių pakeitimo papildymo įstatymo projektas.
Kviečiu į tribūną L. Graužinienę, Audito komiteto pirmininkę.
Pereikime prie 1-2 klausimo – Elektros energetikos įstatymo 2, 5, 6, 43, 44 ir 48 straipsnių pakeitimo įstatymo projektas Nr. XP-3308(4).
Priėmimo stadija.
Pranešėjas – V. Bacevičius, Ekonomikos komitetas.
Dėkoju, Pirmininke.
Gerbiamieji kolegos, įstatymo projektui po svarstymo buvo gauta keletas Seimo narių pasiūlymų, juos pagrindinis komitetas apsvarstė.
Beje, Teisės departamento pastabai buvo pritarta.
Seimo narių pasiūlymai.
Seimo nario J. Sabatausko pasiūlymas 43 straipsnio 3 daliai 5 punktui buvo svarstytas.
Komitetas nepritarė šiam pasiūlymui.
Seimo nario J. Veselkos pataisa įstatymo 7 straipsniui, numatanti, kad įstatymas įsigalioja ne liepos 1 d. bet, birželio 1 d.
Šiai pataisai buvo pritarta.
Vėliau buvo gauta dar viena Seimo nario J. Veselkos pataisa, kurią dar šiandien svarstė Ekonomikos komitetas.
Šiame pasiūlyme siūloma 7 straipsnį papildyti nauja 3 dalimi, numatančia, kad viršutines elektros energijos kainų ribas iki rugsėjo 1 d. turėtų nustatyti komisija.
Šiam pasiūlymui pagrindinis komitetas nepritarė.
Tiek.
Dėkoju.
Dėkoju pranešėjui.
Įstatymo projektą sudaro 7 straipsniai.
Pradėsime priėmimą pastraipsniui.
1 straipsnis.
Ar galima būtų pritarti šiam straipsniui bendru sutarimu?
Prieš nėra.
Dėkoju.
2 straipsnis, dėl 5 straipsnio pakeitimo.
Ar būtų galima patvirtinti šį straipsnį bendru sutarimu?
Dėkoju.
Prieš nėra.
Ačiū.
3 straipsnis.
Ar būtų galima pritarti bendru sutarimu.
Prieš nėra?
Nėra.
Dėkoju.
4 straipsnis.
Jam yra pasiūlyta pataisa.
Prašau, komiteto atstovas apie esmę.
Paties J. Sabatausko nėra salėje, gal komiteto atstovas.
Aš trumpai pristatysiu esmę.
Dar praeitame plenariniame posėdyje buvo svarstoma Seimo nario V. Uspaskicho pataisa, kuriai Seimas pritarė.
Joje numatyta, kad normatyvinio pelno riba energetikos kompanijoms nustatoma atsižvelgiant į Vyriausybės vertybinių popierių emisiją 10 metų trukmės ir per paskutinius 36 mėnesius emisijos palūkanas, bet ne daugiau, kaip 5 %. Šiai nuostatai visas Seimas buvo pritaręs, ji lieka.
J. Sabatausko pasiūlymo esmė buvo tokia, kad būtų ne daugiau kaip 2 % vietoj 5 %. Šiai nuostatai komitetas nepritarė.
Dėkoju.
Mes turime išspręsti vieną statutinę koliziją, šiai pataisai, kad būtų svarstoma, reikia 29 balsų pritarimo.
Aš dabar tiesiog prašau balsuoti.
Kas už tai, kad J. Sabatausko pataisa būtų apskritai svarstoma, reikia balsuoti už, 29 balsų.
Prašau.
Už – 29.
Pataisai pritarta.
Vienas – už, vienas – prieš.
Minutėlę, tuoj elektroninė sistema pasakys, kas užsirašęs už, prieš.
Prieš – B. Vėsaitė.
Prašom.
Ar jūs dėl viso?
Ne, ne, aš dėl šios pataisos.
Gerbiamieji kolegos, mes komitete labai atidžiai svarstėme šią pataisą.
5 % jau yra, tiesą sakant, per negaliu žvelgiant į ateitį dėl investicijų, nes sistema sensta ir reikia investuoti.
Manau, kad 2 % tai jau yra tiesiog, na, nebus atnaujinamas turtas ir kentės patys vartotojai.
Aš manau, įstatyme ta pataisa, kuriai dabar yra pritarta, 5 % yra visiškai pakankama ir daugiau mažinti jau nedera.
Dėkoju.
Už – R. Sinkevičius.
Prašom.
Ačiū, gerbiamasis Pirmininke.
Iš tikro būtų logiška pritarti tai pataisai, kuri šiandien yra įrašyta į įstatymo projektą.
Tačiau sunkmečio sąlygomis tiek privatus verslas, tiek mišrus, valstybinis, plius privatus, šiandien užsitikrinti iki 5 % pelno normą retai kas gali.
Todėl yra gana logiška J. Sabatausko pataisa, kad pelno norma neviršytų 2 %.
Aš manau, kad tų 2 % pakaktų išlaikyti ir mūsų visą energetinę sistemą, pakaktų investuoti ir, manau, kad tai šiek tiek sumažintų elektros energetikos kainų tarifus.
Todėl siūlau palaikyti J. Sabatausko pataisą.
Dėkoju ir prašau komiteto atstovą.
Dėkoju, Pirmininke.
Europoje pelno marža energetikos monopolistams yra reguliuojama ir ji siekia nuo 6 % iki 8 %.
Atsižvelgdamas į tai, kad yra sunkmetis, komitetas pritaria, kad būtų ribojama iki 5 %.
Mes manome, kad būtų iracionalu nustatyti 2 %.
Dėkoju.
Dėkoju.
Teikiu Seimui balsuoti, kas už tai, kad būtų pritarta Seimo nario J. Sabatausko siūlomai pataisai, balsuoja už, kas mano kitaip, balsuoja prieš arba susilaiko.
Balsavo 88.
Už – 33, prieš – 23, susilaikė 32.
Seimo nario J. Sabatausko pasiūlymui nepritarta.
Dėl viso 4 straipsnio ar būtų už, prieš?
Nėra.
Ar galime 4 straipsnį priimti bendru sutarimu?
Prieš nėra.
Dėkoju.
5 straipsnis.
Už, prieš nėra.
Galime pritarti bendru sutarimu?
Prieš nėra.
Dėkoju.
6 straipsnis.
Ar būtų galima pritarti bendru sutarimu?
Prieš nėra.
Dėkoju.
7 straipsnis.
Yra Seimo nario J. Veselkos įregistruota pataisa.
Prašom.
Žodis komiteto atstovui.
Dėkoju, Pirmininke.
Tiesą sakant, šiam straipsniui J. Veselkos pataisos yra dvi, todėl aš labai atidžiai jums jas pateiksiu.
Kovo 16 d.
Seimo narys J. Veselka yra įregistravęs pataisą, kuriai komitetas pritaria.
Pataisos esmė, kad įstatymas įsigalioja ne liepos 1 d., bet birželio 1 d., ir kad Valstybinė kainų ir energetikos kontrolės komisija iki birželio 1 d. turi parengti ir patvirtinti įstatymų lydimuosius aktus.
Šiai pataisai buvo pritarta.
O antrą pataisą ar dabar, Pirmininke, ar vėliau?
Dėl antros pataisos yra statutinių normų neatitikimas, nes ją pateikiant nebuvo išlaikytas 48 valandų laiko intervalas, todėl yra siūlymas net nesvarstyti, nes yra…
Bet kokiu atveju ir komitetas nepritaria.
…pateikta pažeidžiant Statuto normas.
Taigi lieka tik viena Seimo nario J. Veselkos pataisa.
Taip pat reikėtų surinkti 29 Seimo narių palaikymą.
Taigi…
Komitetas pritaria.
Komitetas pritaria, taip?
Gerai.
Tai bendru sutarimu galima pritarti komiteto nuomonei?
29, bendru sutarimu.
Puiku.
Manau, kad komiteto atstovas esmę pasakė, ar teikėjas dar?..
Ne.
Taigi vienas – už, vienas – prieš.
Nėra?
Kolegos, siūlau balsuoti, kas už tai, kad būtų pritarta Seimo nario J.Veselkos 7 straipsnio pataisai?
Kas palaiko, balsuoja už, kas ne, balsuoja kitaip.
Balsavo 93.
Už – 90, prieš – 1, susilaikė 2.
7 straipsnio pataisai, kurią siūlė Seimo narys J. Veselka, pritarta.
Už visą 7 straipsnį su ką tik priimta ir patvirtinta pataisa už, prieš?
Nėra.
Ar galime pritarti straipsniui su pataisa bendru sutarimu?
Prieš nėra.
Dėkoju.
Dėl viso keturi – už, keturi – prieš.
Sąraše už – B. Vėsaitė.
Prašom.
Dėkoju komiteto atstovui.
Gerbiamieji kolegos, siūlyčiau palaikyti Elektros energetikos įstatymo pakeitimo įstatymą, nes jis skaidriau reguliuos kainas ir Kainų komisijai, tiesą sakant, atrišamos rankos.
Juo labiau kad bus vertinamas tik tas bendrovių turtas, kuris naudojamas licencijuojamoje veikloje ir kuris yra pripažįstamas Komisijos.
Tai leidžia tikėtis, kad bent jau elektros energijos kainos vartotojams nekils.
Labai kviesčiau visus palaikyti šį įstatymą.
Dėkojame, mielieji kolegos, norėčiau atkreipti dėmesį, kad užsirašė kalbėti tik už.
Prieš nėra.
Galbūt taupydami laiką mes galime nesakyti motyvų, jeigu visi užsirašę sutiktų.
P. Gražulis, J. Veselka, R. Sinkevičius, J. Razma.
Sutinkame?
Gerai.
Dėkoju už supratimą ir teikiu balsuoti.
J. Veselka vis dėlto norėtų kalbėti?
Reikia.
Gerai, tuomet J. Veselka.
Gerbiamieji kolegos, noriu pasakyti tokį dalyką.
Taip, mes labai įtemptai dirbome su tuo įstatymu, svarstėme tris mėnesius tikėdamiesi, kad jau šiais metais pagal šį įstatymą bus galima sumažinti elektros energijos kainas.
Kodėl?
Todėl, kad visiems ūkio subjektams yra sunku, nes krizė, o energetikams – rojus.
Todėl ir atsirado ši mano paskutinė pataisa, kad tos kainos būtų nustatytos iki rugsėjo 1 d.
Bet dabar toks mechanizmas yra sukurtas, kad padaryti šito neįmanoma.
Ten išrašyta, kiek mėnesių paskirstymui, kiek mėnesių perdavimui, kiek mėnesių gamybai ir išeina, kad pagal šį įstatymą galėsime nustatyti tik kitiems metams.
O kadangi kitiems metams atominę elektrinę greičiausiai uždarysime, tai žmonės sakys, ką jūs čia padarėte, nes vis tiek kainos bus padidintos mažiausiai 5–7 ct, tiesa, kol kas tai prognozės.
Jeigu mes būtume šią pataisę priėmę, aš per savaitę įsipareigočiau peržiūrėti visą šią tvarką, kad iš tiesų bent paskutinį ketvirtį galėtume sumažinti kainas.
O paskui jau kiek atominė, būtų kitas… Šiandien vis tiek reikia jam pritarti, nes tai netrukdo parengti kito įstatymo, kuriame numatytume tos tvarkos paspartinimą, kad krizės sąlygomis visi jaustų didesnę atsakomybę, o ne būtų privilegijuoti, kokie ir toliau lieka elektros energetikai.
Siūlau šiam įstatymui pritarti, bet neturėti iliuzijų, kad šiais metais kainos bus sumažintos.
Dėkoju.
Ar dar būtų norinčių išsakyti motyvus už?
Gerai, mielieji kolegos, tuomet teikiu Seimui balsuoti.
Kas už tai, kad būtų priimtas Elektros energetikos įstatymo 2, 5, 6, 43, 44 ir 48 straipsnių pakeitimo įstatymo projektas?
Prašom balsuoti.
Balsavo 98.
Už – 98.
Elektros energetikos įstatymo 2, 5, 6, 43, 44 ir 48 straipsnių pakeitimo įstatymas priimtas.
Prašau.
Repliką po balsavimo – P. Gražulis.
Gerbiamasis posėdžio pirmininke, aš dėl vedimo tvarkos truputėlį.
Labai apgailestauju, mes šiek tiek pavėlavome pasiūlyti, kad du klausimai būtų išbraukti iš darbotvarkės ir nukelti į antradienio rytinį posėdį.
Tai 2-2 ir 2-3 klausimai.
Tiek „Tvarkos ir teisingumo“ frakcija, tiek iniciatoriai.
Klausimas yra ta pačia tema: Atominės elektrinės įstatymo pripažinimo netekusiu galios įstatymo pakeitimas ir Sutarties dėl nacionalinio investuotojo sukūrimo pripažinimo netekusia galios.
Čia siekiama to paties tikslo, todėl mes, abidvi šių įstatymų iniciatyvinės grupės, susitikome.
Norėtume, kad būtų atidėtas šis klausimas iki antradienio.
Labai prašytume tam pritarti.
Kadangi mes jau patvirtinome darbotvarkę, galbūt išspręskime nepažeisdami Statuto labai paprastai – kai ateisime iki šių klausimų nagrinėjimo, paprašysite pertraukos iki antradienio.
Gerai.
Darbotvarkės 1-3 klausimas, įstatymo projektas Nr. XP-3420(2), – 2009 m. valstybės biudžeto ir savivaldybių biudžetų finansinių rodiklių patvirtinimo įstatymo projektas.
Teikėja – Lietuvos Respublikos Vyriausybė.
Pranešėjas – A. G. Šemeta.
Gerbiamasis ministre, kviečiu jus į tribūną.
Manau, kad ilgam.
Laba diena, gerbiamieji Seimo nariai.
Teikiu priimti 2009 m. biudžeto projektą.
Prieš pradedant balsuoti pagal atskirus straipsnius, norėčiau informuoti apie Vyriausybės sprendimą, priimtą dėl Seimo narių pasiūlymų, informuoti apie tuos rezervus, kuriuos, papildomai išnagrinėjus Valstybės investicijų programą, yra numatyta siūlyti kaip siūlomų perskirstymų finansavimo šaltinį.
Iš viso buvo gauta 156 Seimo narių pasiūlymai valstybės biudžete perskirstyti 425 mln. litų.
Vyriausybė, išsamiai išnagrinėjusi šiuos pasiūlymus, pritarė Seimo narių pasiūlymams skirti papildomus asignavimus – 54,7 mln. litų.
Tam, kad mes galėtume šiuos asignavimus skirti, yra siūlomi tokie papildomi padengimo šaltiniai: pirma, sumažinti asignavimai Finansų ministerijos programoms 14 mln. 13 tūkst. litų; antra, sumažinti asignavimai Klaipėdos miesto savivaldybei, numatyti pasaulinei didžiųjų burlaivių regatai, 1 mln. litų; trečia, sumažinti asignavimai Neringos savivaldybei, kurie yra numatyti Nidos ir Preilos krantinių remonto darbams atlikti, 1 mln. 200 tūkst. litų.
Taip pat sumažinti asignavimai Valstybės investicijų programai iš viso 38 mln. 492 tūkst. litų, iš jų Lietuvos Respublikos valstybės saugumo departamentui Saugumo departamento Alytaus apygardos skyriaus administracinio pastato Alytuje, Dariaus ir Girėno g. 12, rekonstravimui – 1 mln. 300 tūkst. litų, Teisingumo ministerijai teismų pastatui Vilniuje, Gedimino pr. 40/1, rekonstravimui – 2 mln. 100 tūkst. litų, Užsienio reikalų ministerijos administracinio pastato Vilniuje, J.Tumo- Vaižganto g. 2, rekonstravimui – 6 mln. litų, Alytaus apskrities viršininko administracijos pastato Alytuje, Tvirtovės g. 1, rekonstravimui – 481 tūkst. litų, Muitinės departamento prie Finansų ministerijos administracinio pastato Vilniuje, Žalgirio g. 127, rekonstravimui – 298 tūkst. litų, teritorinių muitinių vidaus postų administracinių pastatų infrastruktūros modernizavimui ir rekonstravimui – 1 mln. 153 tūkst. litų, Finansų ministerijos mokymo centrui pastato Kaune, Pilies g. 4, administracinių patalpų rekonstravimui – 950 tūkst. litų, Konstituciniam Teismui negyvenamojo pastato statybai – 2,5 mln. litų, Neringos savivaldybės administracinio pastato Neringoje, Taikos g. 2, rekonstravimui – 600 tūkst. litų, Valstybinės kelių transporto inspekcijos prie Susisiekimo ministerijos Kelių transporto inspekcijos patalpų Vilniuje, Švitrigailos g. 42/31, rekonstravimui – 3 mln. litų, Lietuvos Respublikos Prezidento kanceliarijai Prezidento rezidencijos Vilniuje, Turniškių g. 28, kapitaliniam remontui – 1 mln. litų, Lietuvos Respublikos Vyriausybės kanceliarijai Ministro Pirmininko rezidencijai numatyto pastato Vilniuje, Turniškių g. 17, rekonstravimui – 1 mln. litų, kapitaliniam dalies Vyriausybės kanceliarijos administracinių patalpų remontui – 730 tūkst. litų, taip pat informacijos valdymo ir apsaugos sistemų tobulinimui – 3 mln. litų.
Kultūros ministerijos srityje Valdovų rūmų atstatymui sumažinti asignavimus 6 mln. litų, ir dėl 12 mln. litų skyrimo Lietuvos Respublikos Vyriausybė nagrinės svarstydama kapitalo investicijų paskirstymą pagal asignavimų valdytojus ir investicijų projektus.
Taip pat siūlome sumažinti asignavimus Sportininkų rengimo ir reabilitacijos centrui Druskininkuose 4 mln. litų, Žemės ūkio ministerijos administracinio pastato Vilniuje rekonstravimui ir ilgalaikio turto įsigijimui – 300 tūkst. litų, Šiaulių ligoninės Moters ir vaiko klinikos Šiauliuose, Architektų g. 77, statybai ir įrengimui – 3 mln. 80 tūkst. litų ir Kauno apskrities ligoninės Krikščioniškųjų gimdymo namų rekonstravimui ir įrangos atnaujinimui – 1 mln. litų.
Taigi šios mano išvardytos sumos ir sudaro 54,7 mln. litų, kuriuos Vyriausybė siūlo perskirstyti, atsižvelgdama į Seimo narių pasiūlymus.
Gerbiamasis Seimo Pirmininke, jeigu mes galėtume dabar pastraipsniui svarstyti biudžeto projektą ir balsuoti dėl 1 straipsnio.
Be abejo, yra daug pasiūlymų, kuriuos aš turėčiau pakomentuoti ir sulaukti Seimo narių nuomonės.
Gerbiamasis ministre, dabar mes iš tiesų turėtume eiti pastraipsniui pagal pasiūlymų teikėjų eilės numerius ir pirmiausia išgirsim pasiūlymų teikėjų nuomonę.
Jūs tik konkrečiai įvardykit, kuris klausimas.
Taip, tai būtų 1 straipsnis ir pirmas pasiūlymas – Seimo narys R. Ačas.
Gerai, tada žodis iš karto jam ir po to jūsų nuomonė.
Prašau, R. Ačas.
Gerbiamasis Pirmininke, aš dabar dokumento po ranka neturiu, ten mano yra keturi pasiūlymai.
Apie kurį dabar kalbama?
Taip, aš tada pateiksiu.
Turinys – 420 tūkst. litų Raseinių rajono Viduklės Simono Stanevičiaus gimnazijos vidaus remonto darbams ir t. t., čia lėšų šaltinis, Vyriausybės išvada – iš dalies pritarti.
Iš dalies – tai čia ministras.
Prašau.
Gerbiamieji Seimo nariai, kadangi šiai mokyklai buvo jau treti metai iš eilės, darbai yra pradėti, dalis darbų neužbaigta, tai ši suma tikrai yra būtinai reikalinga, kad tie darbai būtų užbaigti.
Vyriausybė siūlo iš dalies pritarti jūsų pasiūlymui ir skirti šiam projektui 200 tūkst. litų.
Ar Seimo narys sutinka?
Taip.
Dėkojame.
Kitas klausimas – taip pat Seimo nario R. Ačo pasiūlymas 370 tūkst. litų Raseinių „Žemaičio“ gimnazijos vidaus patalpų remonto darbams atlikti.
Ministre, prašau Vyriausybės išvadą.
Taip, Vyriausybė siūlo iš dalies pritarti šiam pasiūlymui ir skirti 100 tūkst. litų.
Ar Seimo narys sutinka.
Taip, kitos išeities neturiu.
Dėkoju.
Trečiasis klausimas – taip pat Seimo nario R.Ačo teikimas.
Jis siūlo skirti 320 tūkst. litų Raseinių rajono „Šaltinio“ vidurinės mokyklos vidaus patalpų remonto darbams – klasių grindų dangų remontui atlikti.
Prašom, ministre.
Šiam pasiūlymui Vyriausybė siūlo nepritarti, nes 2009 m. biudžete numatyta skirti pusę milijono litų šiai mokyklai rekonstruoti.
Manome, kad daugiau šiomis aplinkybėmis mes negalime skirti.
Seimo narys R. Ačas.
Prašom.
Pritariu.
Jeigu atsiimamas, sakysime, prašymas, tai ir balsuoti nereikia?
Atsiimu.
Dėkoju.
4 klausimas.
Taip pat Seimo nario R. Ačo siūlymas – skirti 120 tūkst. Lt Raseinių kultūros centro Sujainių filialo pastato stogo dangos darbams atlikti.
Prašom, ministre.
Siūlome nepritarti šiam pasiūlymui dėl finansinių išteklių stokos.
Prašom.
Seimo narys R. Ačas.
Apgailestauju, ką darysi.
Atsiimu.
Dėkoju.
5 klausimas, tiksliau, pasiūlymai.
Čia yra labai daug Seimo nario J. Razmos siūlymų.
Siūlo valstybės institucijų programai sumažinti šias išlaidas: Lietuvos Respublikos Prezidento rezidencijos Vilniuje, Turniškių g. 26, kapitalinis remontas, suma 1 mln. 844 tūkst. Lt.
Prašom.
Seimo narys J. Razma.
Aš priimu Vyriausybės poziciją.
Dėkoju, kad jie atkreipė dėmesį.
Papildomai dėl savo pataisos nenoriu argumentuoti.
Gal prieš tai išgirskime Vyriausybės poziciją.
Prašom, ministre.
Vyriausybė siūlo iš dalies pritarti Seimo nario J. Razmos pasiūlymui ir sumažinti šiam objektui asignavimus 1 mln. Lt.
Teikėjas sutinka.
Gal iš karto Seimo narys J. Razma.
Antrasis… 
Iš karto pastraipsniui, jeigu galima, Seimo nary.
Jūs neturite?
Čia yra Ministro Pirmininko rezidencijai…
Taip.
Aš nors ir su liūdesiu, kad Vyriausybė nesiryžo visiškai išbraukti tos sumos, bet, nenorėdamas padaryti papildomų komplikacijų dėl biudžeto svarstymo, sutinku su Vyriausybės pozicija, nors, manau, jie galėjo būti ryžtingesni ir tą rezidenciją pamiršti.
Kadangi ministras turi visą išklotinę, tai gal trumpai apie esmę ir nutarimą, tiksliau, išvadą.
Prašom.
Vyriausybė iš dalies pritarė Seimo nario J. Razmos pasiūlymui ir siūlo sumažinti asignavimus rezidencijai dvigubai – 1 mln. Lt.
Trečias Seimo nario J. Razmos pasiūlymas dėl kapitalinio dalies Vyriausybės kanceliarijos administracinių patalpų remonto, numatant įrengti techniškai saugią zoną.
Tam buvo numatyta 2 mln. 400 tūkst. Lt.
Vyriausybė iš dalies pritarė pasiūlymui ir siūlo sumažinti asignavimus 730 tūkst. Lt, nes likusi suma 1 mln. 670 tūkst. jau buvo sumažinta anksčiau teiktame Vyriausybės projekte.
Yra siūloma Alytaus apskrities viršininko administracijos pastato Alytuje, Tvirtovės g., rekonstravimui sumažinti asignavimus 1 mln. 51 tūkst. Lt.
Šiam pasiūlymui pritarta iš dalies – sumažinti 481 tūkst., nes 570 tūkst. jau buvo mažinta teikiant ankstesnį projektą.
Ar sutinkate?
Seimo narys sutinka.
Toliau penktas.
Penkta pozicija yra sumažinti 10 mln. Užsienio reikalų ministerijos administracinio pastato Vilniuje, T. Vaižganto g., rekonstravimui.
Siūlome iš dalies pritarti Seimo nario pasiūlymui ir sumažinti asignavimus 6 mln. Lt.
Norėčiau priminti, kad dar 8,8 mln. Lt asignavimų Užsienio reikalų ministerijos pastato statybai buvo sumažinti teikiant antrąjį biudžeto projektą.
Seimo narys sutinka.
Šešta pozicija.
Utenos apskrities viršininko administracinio pastato Utenoje, Aušros g. 22, rekonstravimas ir priestato statyba – 1 mln. Lt.
Šiam pasiūlymui nepritariame, nes jau patobulintame Valstybės biudžeto projekte asignavimai šiam projektui buvo sumažinti 1 mln. Lt.
Septintas pasiūlymas.
Vyriausioji administracijų ginčų komisijos tarnybinio transporto įsigijimas – 63 tūkst. Lt.
Čia galbūt labiau techninis klausimas.
Ši suma buvo sumažinta teikiant ankstesnįjį biudžeto projektą, ir čia nėra ko mažinti.
Aš atsiprašau.
Gerbiamasis ministras skaito mano pirminį siūlymą, kurį Sekretoriatas iš esmės be reikalo įregistravo pakartotinai.
Nes po to yra mano patikslintas siūlymas, ten kai kas kartojasi, todėl taip atrodo keistai, kad aš neva siūliau, nematydamas, kad jau Vyriausybė kai ką buvo prieš tai padariusi.
Aš prašyčiau ministro analizuoti tik mano antrąjį pasiūlymą, kuris integruoja, kas liko iš pirmojo, o tą pirmąjį, sakau, Sekretoriatas be reikalo perregistravo.
Pirmąjį iš esmės atsiimu, nes ten antrasis jau integruoja.
Kadangi čia yra surašyti visi iš eilės, tai gal perskaitysiu ir jau anksčiau buvusią poziciją, tai pakartosiu, kad būtų stenogramoje.
Šiaip dabar sunku atskirti, kurie yra jūsų pirmieji, kurie vėlesni pasiūlymai.
Valstybinės įmonės poilsio namai „Baltija“ reabilitacijos centrui rekonstruoti ir naujai medicininei įrangai įsigyti siūloma sumažinti asignavimus 1 mln. 450 tūkst. Lt.
Vyriausybė siūlo nepritarti šiam pasiūlymui, nes tai yra tęstinis projektas.
Prienų daugiafunkcinio sporto komplekso…
Dėl „Baltijos“ poilsio namų, aš manau, reikia baigti ten kišti valstybės pinigus.
Galų gale Vyriausybei parodyti ryžtą ir privatizuoti tuos poilsio namus.
Dabar jūs motyvuojate projekto tęstinumu ir nežinia, kiek tam tęstinumui dar reikės milijonų.
Aš nematau prasmės, kad Vyriausybė turėtų savo žinioje tokius poilsio namus, kur yra reabilitacijos paslaugos, kai šioje srityje yra išvystytas privatus sektorius.
Aš net nežinau, gal net prašyčiau balsuoti už šį pasiūlymą.
Mano supratimu, reikia baigti čia kišti pinigus.
Kas privatizuos, tegul tęsia tuos reabilitacinius projektus, jeigu nori.
Kažkada mes turėjome ryžto Seimo didelius poilsio namus „Eglė“ privatizuoti ir lengvai be jų apsieiname, bet Vyriausybė, deja, kažkaip, kad ir kiek čia būtų valdžių, vis tiek įsimylėjusi tuos savo poilsio namus.
Kaip suprantu, Seimo narys J. Razma siūlo šį klausimą teikti Seimui balsuoti.
Prašom.
Motyvai, 1 – už, 1 –prieš.
Už – J. Olekas nori kalbėti.
Prie… 
Prašom.
Žodis jums.
Ačiū, gerbiamasis Pirmininke.
Aš noriu palaikyti gerbiamojo J. Razmos teikiamą pasiūlymą.
Dalis „Baltijos“ teritorijos yra anksčiau buvusi Lietuvos karininkų Ramovės teritorija.
Galima tą dalį sugrąžinti Lietuvos kariuomenei, o likusią dalį, kaip gerbiamasis J. Razma siūlė, galima privatizuoti.
Manau, galima pritarti gerbiamojo J. Razmos pasiūlymui neskirti papildomų pinigų iš valstybės biudžeto.
Aš norėčiau…
Minutėlę!
Ar yra prieš?
Prieš nėra.
Gerai, ministre, žodis jums.
Aš norėčiau priminti, kad šiems poilsio namams dar G. Kirkilo Vyriausybės pasiūlymu buvo numatytos lėšos biudžete, tai ar reikia čia suprasti, kad yra apsigalvota šioje pozicijoje?
Pirminiame projekte buvo numatyta iš esmės sumažinti tas lėšas ir toliau matysime Seimo narių pasiūlymų, kuriuose siūloma dalį tų lėšų atkurti.
Aš siūlyčiau, jeigu bus balsuojama, tą projektą vienaip ar kitaip užbaigti.
Dėkoju.
Išgirdome už, prieš ir trumpą komentarą.
Mielieji kolegos, aš teikiu balsuoti, kas už tai, kad būtų pritarta Seimo nario J. Razmos pasiūlymui dėl poilsio namų „Baltijos“ reabilitacijos centro rekonstravimo ir naujos medicininės įrangos įsigijimo 1 mln. 450 tūkst. Lt.
Prašome registruotis ir balsuoti.
Balsavo 97.
Už – 37, prieš – 8, susilaikė 52.
Pasiūlymui nepritarta.
Prašau toliau.
Toliau turime taip pat Seimo nario J. Razmos pasiūlymą Prienų daugiafunkcinio sporto komplekso Prienuose, Birutės g. 7, statybai.
Bendra suma yra 19 mln. 190 tūkst. Lt.
Siūloma sumažinti 900 tūkst. Lt.
Vyriausybė siūlo nepritarti pasiūlymui.
2009 m. šiam projektui numatyta skirti 900 tūkst. Lt, ir jeigu būtų pritarta pasiūlymui, apskritai būtų neskirta lėšų šiam projektui, o projektas yra rengiamas pagal sporto plėtros Lietuvoje strategiją.
Dėkoju.
Pasiūlymo autorius sutinka.
Gerai.
Einame toliau.
Toliau dešimtas – Plungės lopšelio–darželio „Pasaka“ Mačernio g. 15 pastato rekonstravimas.
Buvo prašoma papildomai 365 tūkst. Lt, Vyriausybė siūlo iš dalies pritarti šiam siūlymui ir skirti 300 tūkst. Lt.
Taip, autorius sutinka.
Prašau 11.
Toliau.
Plungės „Saulės“ gimnazijos rekonstrukcijai buvo prašoma 1 mln. 580 tūkst. Lt.
Vyriausybė siūlo nepritarti šiam pasiūlymui, nes projekto vertė yra 7,5 mln. Lt ir galbūt bus siūlymas numatyti lėšų apskritai švietimo įstaigų rekonstrukcijai ir gal iš tos programos bus galima papildomai numatyti, tačiau šiuo metu manome, kad nėra galimybių.
Ką darysi, sutinku, kad ribotos galimybės įtraukti papildomus objektus.
Ačiū.
Ir paskutinis šioje dalyje – Seimo nario J. Razmos pasiūlymas Plungės rajono savivaldybės viešosios bibliotekos pastato rekonstrukcijos Oginskio dvaro ansamblio laikrodinės oranžerijos restauravimui ir pritaikymui bibliotekos reikmėms.
Seimo narys siūlo skirti šiam tikslui 1 mln. 786 tūkst. Lt.
Vyriausybė siūlo iš dalies pritarti šiam siūlymui ir skirti 500 tūkst. Lt.
Tvarka.
Seimo narys sutinka?
Sutinku.
Dėkui.
Ir jeigu nieko nepraleidome, tai visus 12 pasiūlymų mes aptarėme ir priimti sprendimai.
Gerai, prašau, ministre, toliau.
Toliau.
Seimo narių A. Rimo, M. Varaškos ir A. Vidžiūno pasiūlymas.
Šie Seimo nariai siūlo skirti 2 mln. 505 tūkst. Lt viešosios įstaigos Marijampolės ligoninės trijų operacinių rekonstrukcijai užbaigti.
Vyriausybė siūlo nepritarti šiam pasiūlymui, nes biudžete yra skirta 1 mln. 300 tūkst. Lt ir daugiau skirti lėšų nėra galimybės.
Dėkoju.
Manau, kad suteiksime iš visų trijų teikėjų autorių žodį opozicijos atstovui.
Prašau.
A. Rimas.
Aš noriu paprašyti, kad ligoninei būtų skirta daugiau lėšų, kad būtų galima užbaigti.
Ligoninėje yra 5 operacinės, 3 iš jų remontuojamos.
Galimas infekcijų proveržis, taip pat labai sunku personalui dirbti.
Reikia turėti omeny tai, kad ir miestas, ir ligoninė yra prie „Via Balticos“ magistralės, jeigu stambesnė avarija, nebūtų galima suteikti pagalbos.
Prašau skirti 3,5 mln.
Dėkoju.
Manau, kad šiuo klausimu teks balsuoti.
Todėl už, prieš.
Ar yra… 
Nėra.
Skelbiu balsavimą.
Prašom registruotis ir balsuoti.
Kas už tai, kad būtų priimtas Seimo narių A. Rimo, M. Varaškos ir A. Vidžiūno pasiūlymas?
Balsavo 96.
Už – 46, prieš – 3, susilaikė 46.
Pasiūlymui nepritarta.
Ministre, prašom toliau.
Toliau tų pačių Seimo narių…
Ministre, aš labai atsiprašau.
Mielieji kolegos, prašom šiek tiek tyliau, nes po to kaltiname vieni kitus, kad neišgirdome per savo pačių triukšmą, tai aš prašau dėmesio, vis dėlto svarstome biudžetą.
Prašau.
Toliau tų pačių Seimo narių pasiūlymas skirti 2 mln. Lt Liudvinavo Kazio Borutos vidurinės mokyklos pastato kapitaliniam remontui.
Vyriausybė siūlo nepritarti šiam siūlymui, nes nėra pateiktas projektas.
Žodis Seimo nariui A. Rimui.
Prašau.
Čia gerbiamasis M. Varaška.
M.
Varaška.
Prašau.
Kol kas, kiek suprantu, pasiūlymo autorius sutinka su Vyriausybės išvada.
Taip, aš tik norėčiau atsakyti gerbiamajam A. Rimui, kad iniciatorius buvo jis, tai, matyt, pirmas žodis jam turėtų ir priklausyti.
Na, ne visai ta vieta, kur galime kalbėti apie pirmą žodį arba pirmą ranką.
Čia Seimas.
Kiek suprantu, autoriai sutinka pritarti Vyriausybės išvadai nepritarti.
Gerai, ačiū.
Einame toliau.
Toliau tie patys Seimo nariai siūlo skirti 2 mln. Lt pastato, esančio Lietuvininkų g. 18, Marijampolėje kapitaliniam remontui.
Vyriausybė siūlo nepritarti šiam pasiūlymui dėl tos pačios priežasties, nes nepateiktas projektas.
Ar būtų norinčių kalbėti iš Seimo narių autorių grupės?
Prašau.
Sutinkame su išvada.
Ačiū.
Dėkojame.
Prašau toliau.
Toliau tie patys Seimo nariai siūlo skirti 1 mln. Lt Marijampolės „Žiburėlio“ mokyklos-darželio pastato kapitaliniam remontui.
Vyriausybė taip pat siūlo nepritarti dėl tos pačios priežasties, nes nepateiktas projektas.
Taip, sutinkame.
Pataisų autoriai sutinka.
Toliau tie patys autoriai siūlo skirti 2,5 mln. Lt Marijampolės Armino vidurinės mokyklos pastato kapitaliniam remontui.
Vyriausybė siūlo nepritarti, nes nepateiktas projektas.
Autorių grupė taip pat neprieštarauja.
Dėkojame.
Jeigu neklystu, iš tiesų Seimo narių grupės: A. Rimo, M. Varaškos ir A. Vidžiūno, pasiūlymai visi.
Taip.
Prašau toliau.
Seimo narys V. Galvonas siūlo skirti 250 tūkst. Lt XV Europos sklandymo čempionatui, vyksiančiam 2009 m. liepos 25 d. – rugpjūčio 8 d., aviacinės technikos remontui ir pastatų renovacijai.
Vyriausybė siūlo nepritarti, nepateiktas projektas.
Seimo narys V. Galvonas.
Prašau.
Ką padarysi!
Geranoriškai sutinka su nepalankia išvada.
Ačiū.
Seimo narys V. Tomaševskis siūlo skirti 258,2 tūkst. Lt Šalčininkų ligoninei naujam liftui įrengti.
Vyriausybė siūlo nepritarti, nes nepateiktas projektas.
Pasiūlymo autoriaus nėra.
Ar galime pritarti Vyriausybės nuomonei?
(Balsai salėje) Prieštaraujančių nėra.
Ačiū.
Prašau, ministre.
Toliau.
Seimo narys V. Tomaševskis siūlo į Valstybės investicijų programą įtraukti Nemenčinės palaikomojo gydymo ir slaugos ligoninę ir siūlo skirti jos statyboms užbaigti 3 mln. 100 tūkst. Lt.
Vyriausybė siūlo nepritarti, nes Vilniaus rajono savivaldybė prašymo skirti lėšų 2009 m. nėra pateikusi.
Šiai ligoninei 2008 m. iš Privatizavimo fondo buvo skirta 2,5 mln. Lt.
Pasiūlymo autoriaus nėra.
Ar būtų galima pritarti Vyriausybės išvadai?
Prieštaraujančių nėra.
Toliau.
Prašau.
Toliau.
Seimo narys V. Tomaševskis į Valstybės investicijų programą siūlo įtraukti Tautinių kultūrų centrui skirtą pastatą, esantį Donelaičio g. 6 b, Klaipėdoje, ir pastato rekonstrukcijai siūlo skirti 710 tūkst. Lt.
Vyriausybė siūlo nepritarti.
Tai naujas investicijų projektas, kurio vertė 820 tūkst. Lt, ir siūlome šio naujo projekto netraukti.
Seimo nario nėra.
Ar būtų galima pritarti Vyriausybės nuomonei?
Prieštaraujančių nėra, prašau.
11 eilės numeris.
Seimo narys V. Tomaševskis siūlo skirti 1 mln. 200 tūkst. Lt Šv. Teresės bažnyčios Aušros vartų koplyčios ir galerijos stogo tvarkybos darbams baigti bei Teresės bažnyčios fasado tvarkybos darbams atlikti.
Vyriausybė siūlo nepritarti.
Numatyta finansuoti iš Kultūros paveldo departamento Jono Pauliaus II piligrimų ir jų objektų pritaikymo piligrimų ir turizmo reikmėms programos.
Taigi siūlome nepritarti šiam pasiūlymui.
Siūlymo autoriaus nėra.
Ar būtų prieštaraujančių Vyriausybės pateiktai išvadai?
(Balsai salėje) Krikščionys demokratai… 
Na, man atrodo, visas Seimas eina prieš valią Viešpaties.
Prašau, ministre, toliau 12 klausimas.
Toliau Seimo narys J. Juozapaitis Pakruojo rajono savivaldybei Žemynos pagrindinės mokyklos antrojo etapo darbų tęstinumui siūlo skirti 500 tūkst. Lt.
Vyriausybė siūlo nepritarti.
Tai naujas projektas, kurio bendra vertė 6,2 mln. Lt.
Pasiūlymo autorius Seimo narys J. Juozapaitis.
Prašau, žodis jums.
Ačiū, Pirmininke.
Nesutinku, kad naujas projektas.
Šiais metais buvo skirta 600 tūkst. ir pradėtas remontas.
Mokyklos atskirų dalių remontas pradėtas, tęstinumo nebus.
Kaip atrodo mokykla?
Didelė mokykla – 700 vaikų, buvusi vidurinė mokykla.
Buvo tęstinumas šiais metais 600 tūkst. Ministerija žinojo.
Po pirmojo svarstymo buvo pritarta Švietimo, mokslo ir kultūros komitete.
Būtinai reikia tų pinigėlių, nors 500 tūkst. Lt, labai mažai prašau.
Pasiūlymo autorius nesutinka su Vyriausybės išvada.
Teks balsuoti.
Prašau, motyvai už ir prieš.
J. Olekas.
Už ar prieš?
Prašau.
Už.
Ačiū, gerbiamasis Pirmininke.
Aš tikrai kviesčiau visus palaikyti kolegos J. Juozapaičio teikiamą pasiūlymą, nes taip jau atsitinka, kad pradėti projektai nutrūksta dėl to, kad tuo metu neskiriama lėšų.
Kaip jūs, gerbiamasis ministre, sakėte, iš tikrųjų projekto vertė yra didesnė, bet ateinantiems metams prašoma suma palyginti nedidelė, bet tai būtų projekto tęsimas, vaikams geresnių sąlygų mokykloje sudarymas.
Todėl kviesčiau visus pritarti ir paskirti tokią sąlyginai nedidelę sumą, kad mokykla galėtų toliau tvarkytis ir užtikrinti mokymo procesą.
Ačiū.
Ar būtų motyvų prieš?
(Balsai salėje) Ne.
Tuomet iš karto skelbiu balsavimą.
Kas už tai, kad būtų pritarta Seimo nario J. Juozapaičio pasiūlymui, prašome registruotis ir balsuoti.
(Balsai salėje)
Balsavo 81: už – 37, prieš – 3, susilaikė 41.
Pasiūlymui nepritarta.
Toliau yra Seimo narių A. Matulo, D. Mikutienės, V. Matuzo, P. Luomano ir J. Dautarto pasiūlymas 1 mln. Lt skirti Panevėžio apskrities ligoninės Priėmimo ir skubios pagalbos skyriaus rekonstrukcijos ir priestato statybos projektui.
Vyriausybė pritaria šiam siūlymui ir siūlo skirti 1 mln. Lt.
Vyriausybė pritarė.
Kadangi man įjungtas mikrofonas, aš noriu padėkoti ir pasakyti, kad iš tikrųjų šiuo metu Panevėžio apskrities ligoninė veikia be Priėmimo skyriaus.
Tas 1 mln. Lt padės užbaigti objektą ir kitais metais normaliai pradės funkcionuoti Priėmimo skyrius.
Ačiū Vyriausybei.
Aš galbūt nenusižengsiu procedūroms perskaitydamas visą: siūlo skirti 1 mln. Lt Panevėžio apskrities ligoninės Priėmimo ir skubios pagalbos skyriaus rekonstrukcijos ir priestato statybos projektui.
Lėšų šaltinis – asignavimų, numatytų Šiaulių ligoninės Moters ir vaiko klinikos statybai ir įrengimui, sumažinimas 1 mln. Lt.
(Balsai salėje)
Gerai, 14 klausimas.
Prašau.
Prieš pereidamas prie 14 klausimo, noriu pasakyti.
Šiuo atveju mes nagrinėjame Seimo narių pasiūlymus, kuriems Vyriausybė pritaria ar nepritaria dėl išlaidų padidinimo.
Dėl sumažinimo aš pačioje pradžioje pateikiau šaltinius, kur, Vyriausybė mato, galima sumažinti.
Šiaulių ligoninė pakliūva į tą sąrašą, tačiau jos investicijų projektams finansuoti vis tiek dar yra numatytos gana didelės lėšos.
Taigi 14 klausimas.
Seimo nariai A. Matulas, D. Mikutienė siūlo skirti 1 mln. 800 tūkst. Lt investiciniam projektui – viešosios įstaigos Trakų ligoninės Priėmimo, skubios pagalbos skyriaus rekonstrukcijai ir Reanimacijos, intensyviosios pagalbos skyriaus priestato statybai ir įrengimui.
Vyriausybė siūlo iš dalies pritarti ir skirti 500 tūkst. Lt.
Ar pasiūlymo autoriai sutinka?
Taip.
Gerai.
Ačiū.
15-asis.
Toliau.
Seimo narys A. Butkevičius siūlo skirti 1 mln. 800 tūkst. Lt Vilkaviškio rajono savivaldybei investicijų projektui Vilkaviškio sporto mokyklos sporto salės kapitaliniam remontui užbaigti.
Vyriausybė siūlo nepritarti.
Likutinė projekto vertė yra 11 mln. Lt ir, be abejo, užbaigti projektą nėra galimybių.
Pasiūlymo autorius Seimo narys A. Butkevičius.
Prašau.
Dėkoju, Seimo Pirmininke.
Esu šiek tiek nustebęs.
Tai yra tęstinis projektas ir jisai 2008 m. buvo finansuojamas iš Privatizavimo fondo.
Kiek žinau, Finansų ministerijos specialistai dėl tos priežasties pamiršo įtraukti į Valstybės investicijų programą, apsižiūrėjo tik po antrojo svarstymo.
Bus labai keista, kai statybininkai pagal sutartį pareikalaus tam tikrų baudų.
Pagal finansinę planavimo logiką vis dėlto tęstiniai objektai turėtų būti ir toliau finansuojami.
Dėl šio klausimo teks balsuoti.
Prašau, motyvai už, prieš.
Nėra.
Tuomet skelbiu balsavimą.
Kas už tai, kad būtų pritarta Seimo nario A. Butkevičiaus pasiūlymui, prašau balsuoti.
Balsavo 82 Seimo nariai.
Už – 40, prieš – 2, susilaikė 40.
Pasiūlymui nepritarta.
Toliau, Seimo narys A. Dumčius siūlo skirti 5 mln. Lt Kauno medicinos universiteto projektui – įkurti ir įrengti Nacionalinio atviros prieigos naujausių farmacijos ir sveikatos technologijų centro infrastruktūrą, ją finansuoti.
Vyriausybė siūlo nepritarti šiam projektui, nes nėra finansinių galimybių skirti tokią didelę sumą.
Prašau.
Seimo narys A. Dumčius.
Dėkui.
Ką gi padarysi, cokolis yra atviras.
Bet aš tada gal sausio mėnesį papildomai prašysiu, kad nors iš rezervo, kad būtų uždengta žiemai ta cokolinė dalis ar kaip, nes palikti neišeina?
Nedidelės sumos, aišku, ne 5 mln. iš rezervo prašysiu.
O dabar pritariu.
Dėkoju.
Pasiūlymas atsiimamas.
Toliau.
Seimo narys A. Dumčius siūlo skirti 250 tūkst. Lt Kauno miesto lopšelio-darželio „Žemyna“ pradėtam langų pakeitimui užbaigti.
Vyriausybė siūlo nepritarti šiam pasiūlymui dėl ribotų finansinių galimybių.
Žodis pasiūlymo autoriui.
Sutinku.
Prašysime iš savivaldybės atsiųstų lėšų.
Dėkoju.
Eilės Nr. 18.
Toliau, Seimo nariai V. Bukauskas ir A. Petkus siūlo skirti 100 tūkst. Lt Telšių rajono savivaldybei – sanitarinių mazgų sistemos avarinei būklei likviduoti Telšių rajono Viekšnalių pagrindinėje mokykloje.
Vyriausybė siūlo nepriarti dėl ribotų finansinių išteklių.
Prašau.
Seimo narys V. Bukauskas.
Ačiū, Pirmininke.
Gerbiamieji kolegos, manau, kad vis dėlto turėtume žiūrėti į prastą rajoninį švietimo tinklą.
Prašyčiau, kad Seimo nariai palaikytų ir skirtų 100 tūkst. langams pakeisti.
Šis klausimas bus teikiamas balsuoti.
Yra motyvų už ir prieš?
Nėra.
Teikiu balsuoti.
Kas už tai, kad būtų pritarta Seimo narių V. Bukausko ir A. Petkaus pasiūlymui?
Balsavo 83 Seimo nariai.
Už – 44, prieš – 4, susilaikė 35.
Pasiūlymui nepritarta.
Prašau toliau.
Tie patys Seimo nariai V. Bukauskas ir A. Petkus siūlo skirti 50 tūkst. Lt Telšių rajono savivaldybei – Telšių kultūros centro Buožėnų filialo pastato remonto darbams.
Vyriausybė siūlo nepritarti šiam pasiūlymui.
Mūsų nuomone, tokias lėšas galėtų skirti ir savivaldybė.
Prašau, pasiūlymo autoriai.
Ačiū, Pirmininke.
Gerbiamieji kolegos, manau, kad turėtume atsižvelgti ir į rajono kultūrinę raidą.
Kaip žinote, kitais metais mūsų valstybė švęs tūkstantmetį, tai turėtų ir kaimai pajusti šios šventės dvasią.
Prašau balsuoti.
Motyvai už ir prieš?
Nėra.
Teikiame balsuoti.
Kas už tai, kad Seimo narių pasiūlymui būtų pritarta?
Balsavo 75 Seimo nariai.
Už – 39, prieš – 2, susilaikė 34.
Pasiūlymui nepritarta.
Tie patys Seimo nariai V. Bukauskas ir A. Petkus siūlo skirti 80 tūkst. Lt Telšių rajono savivaldybei – Telšių kultūros centro Eigirdžių filialo pastato remonto darbams.
Vyriausybė siūlo nepritarti.
Vėl manome, kad savivaldybė gali paieškoti finansavimo iš savo lėšų.
Prašau, pasiūlymo autoriai.
Ačiū, Pirmininke.
Aš minėjau motyvus, dėl tų pačių motyvų prašau balsuoti Seimą ir dėl šio teikto projekto.
Prašau.
Motyvai už ir prieš.
Nėra.
Teikiu balsuoti.
Kas už tai, kad būtų šiam pasiūlymui pritarta arba ne?
Balsavo 80 Seimo narių.
Už – 42, prieš – 2, susilaikė 36.
Pasiūlymui nepritarta.
Tie patys Seimo nariai V. Bukauskas ir A. Petkus siūlo skirti 300 tūkst. Lt Telšių rajono savivaldybei – Telšių suaugusiųjų vidurinės mokyklos pastato remonto darbams.
Vyriausybė siūlo nepritarti šiam projektui.
Priminsiu, kad savivaldybei investiciniams projektams yra skirta beveik 4 mln. Lt, ir savivaldybė galėtų nustatyti prioritetus, kuriuos projektus finansuoti.
Seimo narys V. Bukauskas.
Ačiū, Pirmininke.
Tai yra tęstinis projektas, kuriam praeitais metais buvo numatyta 0,5 milijono.
Čia prašome 300 tūkst., kad galėtų pabaigti pirmąjį etapą, tai liečia energetinio tapymo programą.
Prašau kolegų palaikyti tą teiktą pasiūlymą.
Ačiū.
Motyvai už ir prieš.
Nėra.
Teikiu balsuoti.
Kas už tai, kad šiam pasiūlymui būtų pritarta arba ne?
Balsavo 78 Seimo nariai.
Už – 43, prieš – 2, susilaikė 33.
Pasiūlymui nepritarta.
Prašau toliau.
Tie patys Seimo nariai V. Bukauskas ir A. Petkus siūlo skirti 100 tūkst. Lt Telšių rajono savivaldybei – Kaunatavo pagrindinei mokyklai remontuoti.
Vyriausybė siūlo nepritarti vėlgi dėl tos pačios priežasties.
Autorių nuomonė.
Ačiū, Pirmininke.
Aš jau minėjau ir dėl prieš tai teikto pasiūlymo, kad išties kaimų švietimo tinklo yra apgailėtina situacija.
O dėl Kaunatavo mokyklos, tai savivaldybė yra skyrusi per 300 tūkst. Prašome tik 100 tūkst., t. y.
iš dalies prisidėti, kad būtų baigti energetinio sektoriaus užtikrinimo darbai.
Kolegų prašau palaikyti.
Dėkoju už argumentus.
Motyvai už ir prieš?
Nėra.
Teikiu balsuoti.
Kas už tai, kad būtų pritarta Seimo narių pasiūlymui?
Balsavo 73 Seimo nariai.
Už – 38, prieš – 1, susilaikė 34.
Pasiūlymui nepritarta.
Toliau tie patys Seimo nariai V. Bukauskas ir A. Petkus siūlo skirti 1 mln. Lt Telšių rajono savivaldybei – Telšių kultūros centro Triškių filialo pastato remonto darbams.
Vyriausybė siūlo nepritarti šiam pasiūlymui, nes 2009 m. programoje jau numatyta skirti 700 tūkst. Lt ir daugiau lėšų skirti nėra galimybių.
Prašau.
Pasiūlymo autoriai.
Ačiū, Pirmininke.
Gerbiamieji kolegos, teiktas pasiūlymas yra dėl to, kad kitų metų biudžete yra numatyta 700 tūkst., bet tai yra tęstinis projektas ir būtent tas milijonas reikalingas, kad galėtų visiškai užbaigti pradėtą projektą, kad galėtų gyvenvietė pasitikti mūsų valstybės tūkstantmetį su naujais kultūros namais.
Prašom palaikyti.
Motyvai už, prieš.
Siūlau balsuoti.
Kas už tai, kad būtų pritarta Seimo narių pasiūlymui?
Balsavo 73, už – 40, prieš – 1, susilaikė 32.
Pasiūlymui nepritarta.
Toliau tie patys Seimo nariai V. Bukauskas ir A. Petkus siūlo skirti 2,5 mln. Lt Telšių rajono savivaldybės Žemaitės dramos teatro, kultūros centro ir Karolinos Praniauskaitės viešosios bibliotekos pastato Telšiuose avarinei būklei likviduoti ir rekonstruoti.
Vyriausybė siūlo nepritarti šiam pasiūlymui, nes ir taip 2009 m. programoje yra numatyta 1 mln. Lt ir skirti daugiau nėra galimybių.
Ačiū.
Ačiū, Pirmininke.
Taip pat kolegų prašau palaikyti teiktą pasiūlymą, nes būtent ta suma reikalinga, kad galėtų baigti būtent pirmąjį etapą, kad visuomenė taip pat galėtų pajusti pasitikdama Lietuvos tūkstantmetį.
Dėkoju už argumentus.
Motyvai už, prieš.
Yra?
Už. Prašom.
Ačiū, Pirmininke.
Gerbiamieji kolegos, aš manau, kad tai yra kolegų V. Bukausko ir A. Petkaus paskutinis pasiūlymas.
Kai girdėjome J. Razmos motyvą dėl „Baltijos“ namų finansavimo sumažinimo ir kai Telšiams, girdime, net neskirta 50 tūkst., tai išties tenka tik apgailestauti, kad J. Razmos pasiūlymai nebuvo atsižvelgti ir Telšių rajonui nebus skirta net darželiams ir kitoms įstaigoms.
Čia dabar kalbama ne 25, o 24 klausimu, jeigu aš neklystu, dėl viešosios bibliotekos pastato.
Čia priešpaskutinis.
Taigi, kas už tai, kad būtų pritarta Seimo narių V. Bukausko ir A. Petkaus pasiūlymui dėl 2,5 mln. Lt?
Balsavo 70, už – 34, prieš – 2, susilaikė 34.
Pasiūlymui nepritarta.
Ir dabar jau paskutinis Seimo narių V. Bukausko ir A. Petkaus pasiūlymas.
Prašom.
Paskutinis pasiūlymas.
Seimo nariai siūlo skirti 1 mln. Lt Telšių rajono universalios sporto salės statybai.
Vyriausybė siūlo nepritarti šiam pasiūlymui, nes tai yra naujas projektas, kurio bendra vertė yra net 30 mln. Lt.
Be abejo, dabartinėmis aplinkybėmis neįmanoma finansuoti tokio projekto.
Prašom.
Žodis pasiūlymo autoriams.
Gerbiamasis Pirmininke, gal galite peradresuoti mano kolegai A. Petkui pasakyti.
Prašom.
A. Petkus.
Minutėlę.
Prašom.
Dėkoju, Pirmininke.
Gerbiamieji kolegos, tikrai prašau palaikyti šį pasiūlymą, nes tai yra paskutinis Telšių pasiūlymas, ir ne visai norėčiau sutikti, kad tai yra naujas objektas, nes jau šiais metais pati savivaldybė yra skyrusi pusę mln. Lt ir tai labai svarbus objektas Telšių rajonui ir visam regionui.
Tikiuosi palaikymo.
Ačiū.
Motyvai už, prieš?
Nėra.
Siūlau balsuoti už paskutinę Telšių viltį.
Balsavo 73, už – 39, prieš – 2, susilaikė 32.
Dovanokite, mieli žemaite, ale pasiūlymui nepritarta.
Toliau, Seimo narys K. Komskis siūlo skirti papildomai iki 4 mln. 100 tūkst. Lt Pagėgių kultūros centro pastatui Pagėgiuose, Jaunimo g. 3 rekonstruoti ir viešosios bibliotekos patalpoms išplėsti.
Vyriausybė siūlo nepritarti šiam pasiūlymui, nes 2009 m. programoje numatyta skirti šiems projektams 500 tūkst. Lt ir daugiau lėšų skirti nėra galimybių.
Pasiūlymo autorius – Seimo narys K. Komskis.
Prašom.
Gerbiamieji Seimo nariai, iš tiesų turbūt nerasite nė vienos savivaldybės, kurioje nebūtų kultūros namų.
Šiandien Pagėgiai turi būtent tokį dalyką.
Jeigu mes skirsime po 500 tūkst., kaip dabar numatyta, tai ši statyba tęsis dar aštuonerius metus.
Vadinasi, Pagėgiai nematys renginių, neatvažiuos geresni koncertai.
Iš tiesų šis objektas labai svarbus, nes gyvename pasienyje, yra didžiulis nusikalstamumas, jaunimo užimtumo problema ypač opi.
Prašau palaikyti šį mano pasiūlymą.
Dėkoju Seimo nariui už argumentus.
Motyvai už, prieš.
Ar būtų norinčių kalbėti?
Nėra, tuomet teikiu balsuoti.
Kas už tai, kad būtų pritarta Seimo nario K. Komskio pasiūlymui?
Balsavo 75.
Už – 39, prieš – 4, susilaikė 32.
Pasiūlymui nepritarta.
Toliau Seimo narys K. Komskis siūlo skirti papildomai iki 4 mln. 150 tūkst. Lt projektui Pagėgių lopšelio-darželio pastatui Klaipėdos g. 4 Pagėgiuose finansuoti.
Vyriausybė siūlo nepritarti šiam pasiūlymui.
2008 m. šiam projektui buvo skirta 1,2 mln. Lt iš Privatizavimo fondo ir dėl didelės projekto likutinės vertės nematome galimybių papildomai finansuoti.
Žodis pasiūlymo autoriui Seimo nariui K. Komskiui.
Prašom.
Minutėlę.
Techninės problemos.
Tuoj, manau, kad… 
Prašom.
Gerbiamasis ministre, iš tiesų nenorėčiau sutikti su jūsų argumentais, kad yra didelė likutinė statybos visa vertė ir negalima jos baigti.
Iš tiesų šis objektas susideda iš dviejų naujų pastatų, kurie yra pastatyti, mūrai visi padaryti.
Iš viso nesuprantu, kaip bus galima dabartiniu metu su tais pastatais elgtis.
Vienas dalykas, jie yra šalia darželio.
Juos reikės saugoti, jie yra tik mūrai.
O kad nebūtų tęsiamas šis projektas, iš tiesų argumentų jokių nėra.
Juo labiau mes matome, kad darželiams yra skiriama ir papildomai.
O Pagėgiams neskirta apskritai nė vieno lito.
Prašom palaikyti šį sprendimą ir skirti nors kiek, kad būtų tęsiamas projektas.
Dėkoju už argumentus.
Motyvai už arba prieš.
Nėra.
Teikiu balsuoti.
Kas už tai, kad būtų pritarta minėtam pasiūlymui?
Prašom balsuoti.
Balsavo 70 Seimo narių.
Už – 37, prieš 2, susilaikė 31.
Pasiūlymui nepritarta.
Toliau Seimo narys S. Bucevičius siūlo skirti 90 tūkst. Lt Akmenės rajono savivaldybei kaip specialiąją tikslinę dotaciją Akmenė rajono Papilės Simono Daukanto vidurinės mokyklos vidaus remonto darbams užbaigti.
Vyriausybė siūlo nepritarti šiam pasiūlymui dėl lėšų stokos.
Prašom.
Seimo narys.
S. Bucevičius.
Ačiū, gerbiamasis Pirmininke.
Aš norėčiau trumpai pasakyti, kad visi mano pasiūlymai buvo teikiami tęstiniams projektams arba avarinės būklės likvidavimui.
Šis yra tęstinis ir prašyčiau kolegų pritarti.
Ačiū.
Dėkoju už argumentus.
Motyvai už ir prieš.
Nėra.
Teikiu balsuoti.
Kas už tai, kad šiam pasiūlymui būtų pritarta arba ne?
Balsavo 77 Seimo nariai.
Už – 38, prieš – 2, susilaikė 37.
Pasiūlymui nepritarta.
Toliau Seimo narys S. Bucevičius siūlo skirti 300 tūkst. Lt Akmenės rajono savivaldybei kaip specialiąją tikslinę dotaciją Akmenės rajono Akmenės krašto muziejaus pastato rekonstrukcijai, stogo dangos ir langų pakeitimui.
Vyriausybė siūlo iš dalies pritarti šiam pasiūlymui ir skirti 150 tūkst. Lt.
Dėkoju.
Žodis pasiūlymo autoriui.
Prašom.
S. Bucevičius.
Ačiū, Pirmininke.
Aš sutinku su Finansų ministerija.
Iš dalies Žemaitija turi rezultatą.
Ačiū.
Seimo narys S. Bucevičius siūlo skirti 237 tūkst. Lt Akmenės rajono savivaldybei kaip specialiąją tikslinę dotaciją Akmenės vaikų lopšelio darželio „Žvaigždutė“ pastato rekonstrukcijai, langų ir durų pakeitimui.
Vyriausybė siūlo iš dalies pritarti ir skirti 150 tūkst. Lt šiam projektui.
Prašom.
Žodis autoriui.
Aš galiu tik… 
Gaila, kad ne visai sumai pritarta, bet vaikų vardu galiu už tai padėkoti Finansų ministerijai ir valdančiajai daugumai.
Ačiū.
Ačiū.
Prašom toliau.
Seimo narys A. Matulas siūlo papildomai skirti 1 mln. Lt Klaipėdos jūrininkų ligoninės angiochirurgijos, abdominalinės chirurgijos ir ginekologijos operacinių atnaujinimo ir rekonstrukcijos investicinio projekto įgyvendinimui.
Vyriausybė siūlo pritarti šiam pasiūlymui ir skirti 1 mln. Lt.
Gerai.
Kadangi pritarta, toliau E. Žakario pasiūlymas.
Seimo narys E. Žakaris siūlo skirti 500 tūkst. Lt Šiaulių Vinco Kudirkos pradinės mokyklos tęstiniam pastato renovacijos investicijų projektui įgyvendinti.
Vyriausybė siūlo nepritarti dėl lėšų stokos ir, jeigu bus tikslinamas 2009 m. biudžetas, tuomet grįžti prie šio pasiūlymo.
Ar yra Seimo narys E. Žakaris?
Nėra.
Ar yra norinčių kalbėti jo vardu?
Ne. (Balsai salėje) P. Gražulis.
Prašom.
Gerbiamieji kolegos Seimo nariai, kokia pastebėta tendencija?
Jeigu lėšas – milijoną ar pusę milijono litų – darželiui, mokyklai ar medicinos įstaigai siūlo valdančioji dauguma, Vyriausybė pritaria, bet jeigu siūlo ne valdančiosios daugumos atstovas Seimo narys, tam nepritariama.
Kokiais kriterijais vis dėlto remiamasi?
Nejaugi pagal mažumos ir daugumos kriterijus formuojamas biudžetas?
Jeigu mažumos atstovas siūlo, tai nepritaria, o jeigu daugumos – pritariama.
Manau, tai nėra biudžeto taupymas, tai yra protekcionistinis biudžetas.
Aš kitaip negaliu įvardyti ir tam biudžetui vien dėl to negalėčiau pritarti.
Dėkoju.
Į pastabą atsakyti nereikia, nes yra bendro pobūdžio pastaba, kuri neturi nieko bendra su konkrečiu pasiūlymu.
Kas už tai, kad būtų pritarta Seimo nario E. Žakario pasiūlymui?
Prašom balsuoti už arba prieš.
Balsavo 79 Seimo nariai.
Už – 37, prieš – 3, susilaikė 39.
Pasiūlymui nepritarta.
Prašom toliau.
Paneigdamas P. Gražulio repliką, kuri yra visiškai nepagrįsta, teikiu kitą Seimo nario E. Žakario pasiūlymą.
Jis siūlo skirti 500 tūkst. Lt Šiaulių J. Janonio gimnazijos tęstiniam pastato rekonstrukcijos investiciniam projektui įgyvendinti.
Vyriausybė siūlo iš dalies pritarti ir skirti 400 tūkst. Lt.
Taigi, pone Gražuli, jūs esate visiškai neteisus.
Dėkojame.
Ar galime pritarti bendru sutarimu?
Priminsiu, 0,5 mln., skiriama 400 tūkst. Lt.
Galime pritarti, prieš nėra?
Ačiū.
Prašom, ministre, toliau.
Toliau Seimo narys E. Žakaris siūlo skirti 2 mln. 388 tūkst. 600 Lt viešajai įstaigai Šiaulių apskrities ligoninei tęstiniam elektros tinklų rekonstrukcijos projektui įgyvendinti.
Vyriausybė siūlo nepritarti šiam pasiūlymui, kadangi 2009 m. programoje ir taip yra numatyta 2 mln. 389 tūkst. Lt šiam projektui pabaigti.
Taigi papildomai lėšų nereikėtų skirti.
Kadangi projekto autoriaus nėra, ar galime pritarti Vyriausybės išvadai bendru sutarimu?
Ačiū.
Prašom, ministre, toliau.
Seimo nariai V. Baltraitienė, V. Gapšys ir V. Uspaskichas siūlo skirti 500 tūkst. Lt Kėdainių rajono investiciniam projektui Slaugos ir palaikomojo gydymo ligoninės integracijai į viešąją įstaigą Kėdainių ligoninę antrojo 40 lovų slaugos ir palaikomojo gydymo skyriaus įkūrimui, pertvarkant traumatologijos ir psichiatrijos skyrius.
Vyriausybė siūlo nepritarti šiam pasiūlymui, nes programoje šiam projektui yra skirta 200 tūkst. Lt.
Labiausiai iš autorių pasipiktinęs V. Uspaskichas.
Žodis jam.
Prašom.
Minutėlę!
Viktoras atsisako kalbėti.
Žodis V. Baltraitienei.
Tada darom taip: Virginija kalba, o Viktoras rankom mosuoja.
Prašom.
Ačiū.
Mes siūlome skirti 500 tūkst., nes 200 tūkst. labai mažai suma, ir neįsivaizduojam, kaip vykdyti konkursą ir kokius darbus galim atlikti.
Tai yra tęstinis darbas – ligoninės restruktūrizacija, pertvarkomi visi skyriai, tik atskiromis dalimis suskirstyta.
Tada stoja visa ligoninės rekonstrukcija, nes, nesutvarkius vieno skyriaus, negalima perkelti kito.
Ir pavadinime yra, kad reikia pertvarkyti du skyrius, kad būtų galima įsteigti slaugos skyrių.
Mūsų pasiūlymas yra padidinti tą sumą iki 500, kad realiai galėtų pradėti dirbti kokius nors darbus.
Aš manau, kad V. Uspaskichas puikiai žino, kad statybos smarkiai pinga.
Bet už 200, kai sąmata yra keli milijonai, tai per metus… 
Siūlau balsuoti ir pritarti, kad būtų 500 tūkst. Taip, kaip buvo numatyta pirminiame biudžeto projekte.
Dėkojame autoriams už nuomonę.
Ar būtų prieš balsavimą motyvų už ir prieš?
Kol kas ne.
Už yra?
Ne, nėra.
Taigi teikiu balsuoti, kas už tai, kad būtų pritarta Seimo narių V. Baltraitienės, V. Gapšio ir V. Uspaskicho pasiūlymui, prašom registruotis ir balsuoti.
Balsavo 83.
Vaizdelis toks: už – 40, prieš – 4, susilaikė 39.
Pasiūlymui nepritarta.
Minutėlę, ministre.
Taip, dėl vedimo tvarkos.
Gerbiamasis Seimo Pirmininke, dėl vedimo tvarkos norėčiau pateikti tokį pasiūlymą.
Štai kad ir mūsų frakcija yra pasiūliusi, kaip beveik milijardą litų sutaupyti biudžeto lėšų.
Tai Prezidentūrai neskirti, Valdovų rūmams neskirti.
Jeigu mes sutaupytume, balsuotume pirmiausia dėl to, kam neskirti, kur sutaupyti, tai tada žinotume, kokią sumą sutaupėm, ir galėtume tenkinti už tokią sumą tų Seimo narių prašymus, kurie siūlo darželiams, mokykloms, medicinos įstaigoms.
Būtų labai logiškas toks posėdžio vedimas.
Gal jūs pritartumėte, trumpiau būtų.
O dabar toks savotiškai tuščias posėdžio vedimas išeina.
Ačiū, bet…
Dienos ilginimas.
Dėkoju.
Manau, kad bus atsižvelgta į jūsų pasiūlymą, kaip ir prašymas atsižvelgti į mano pasiūlymą – prieš tai pasiskaityti Statutą.
Prašau, ministre.
Toliau Seimo narė D. Mikutienė siūlo skirti 297 tūkst. litų investiciniam projektui – viešosios įstaigos Žiegždrių psichiatrijos ligoninės naujojo gydymo korpuso (…) priešgaisrinei sistemai – įgyvendinti.
Vyriausybė siūlo iš dalies pritarti šiam pasiūlymui ir skirti 100 tūkst. litų.
Prašau pasiūlymo autorę.
Gerbiamieji kolegos, aš suprantu stebėdama keletą balsavimų, kad turbūt sudėtinga surinkti tą 71 balsą, bet noriu pasakyti, kad aš kreipiausi į apskritį, kuri atsakė, kad buvo teikta Vyriausybei, ir Vyriausybė nepritarė šiems varganiems 300 tūkst. Ar jūs įsivaizduojate, kas tai yra psichiatrijos ligoninė, kaip ji turėtų funkcionuoti?
Ir jeigu biudžete apskritis neskyrė priešgaisrinei sistemai įrengti, surašyti aktai, kad negalima jos eksploatuoti.
Yra trys korpusai.
Vieno sąmatinė vertė 120, kito – 112 ir trečiojo – 65.
Yra priešgaisriniai reikalavimai.
Tai yra tiek tūkstančių kainuoja įrengimas šios sistemos.
Tai aš prašau jūsų sutarimo, o jeigu jūs manote, kad netikslinga skirti, tai Vyriausybė turėtų prisiimti dėl kokios nors įvykusios nelaimės ar bėdos tiesiogiai atsakomybę.
Tai yra labai rimti dalykai.
Susirašinėjimas vyko tris mėnesius su apskritimi ir nedavė jokių rezultatų.
Dėkoju autorei.
Ar būtų motyvų už ir prieš?
Būtų už.
Prašau, J.Olekas.
Ačiū, gerbiamasis Pirmininke.
Gerbiamieji kolegos, manau, kad D. Mikutienė labai išsamiai pateikė problemą.
Nesutvarkius, neinvestavus sąlyginai nedidelių lėšų, užtikrinti kokybišką pagalbą ligoniams, kurių gana sudėtinga padėtis, kai jie atkeliauja į gydymo įstaigą, žinant psichologinę įtampą, kuri yra tokiu atveju… 
Manau, kad tikrai, gerbiamasis ministre ir gerbiamieji kolegos, mes galėtume surastų tų lėšų ir paskirti tokiam projektui baigti.
Gerbiamasis Seimo nary, juk siūlome skirti 100 tūkst. litų.
Taigi dalinis finansavimas, kuris, kaip teigia pasiūlymo autorė, nepakankamas.
Taigi teiksime balsuoti dėl Žiegždrių psichiatrinės ligoninės gydymo korpuso priešgaisrinės sistemos įgyvendinimo projekto.
Tik balsuojant prašau atsižvelgti į tai, kad tai galbūt mūsų būsimieji namai. (Balsai, juokas salėje)
Balsavo 70, už – 41, prieš – 1, susilaikė 28.
Pasiūlymui nepritarta.
Toliau Seimo narė D. Mikutienė siūlo skirti 200 tūkst. litų Elektrėnų savivaldybės viešosios įstaigos Vievio kultūros centro rekonstravimo projektavimo darbams atlikti.
Siūlome nepritarti šiam pasiūlymui, nes tai naujas investicijų projektas, kurio bendra vertė – 4 mln. 644 tūkst. litų.
Dabartinėmis aplinkybėmis jo neįmanoma finansuoti.
Prašau, žodis D.Mikutienei.
Žinoma, labai gaila, kad mes taip žiūrime į kultūrą regionuose.
Šis projektas jau keletą metų iš eilės buvo teikiamas.
Ir tiktai dabar buvo skirtos lėšos projektavimui.
Kad jį tęstume, aš manyčiau, būtų tikslinga balsuoti ir suprasti, kad tokiame regione ypač svarbu kultūros plėtra.
Juolab kad daug vaikų lanko meno mokyklą.
Jeigu jūs, ministre, nuvažiuotumėte ir pamatytumėte, kokiomis sąlygomis keli šimtai vaikų užsiiminėja popamokine veikla, tai turbūt senais sovietų laikais nebuvo taip, kaip yra dabar.
Siūlau balsuoti.
Dėkoju.
Motyvai už ir prieš.
Nėra.
Skelbiu balsavimą.
Kas už tai, kad būtų pritarta arba ne šiam pasiūlymui.
Balsavo 71, už – 34, prieš – 2, susilaikė 35.
Pasiūlymui nepritarta.
Toliau Seimo narė D. Mikutienė siūlo skirti 584 tūkst. litų įgyvendinti investiciniam projektui Švenčionių rajono ligoninės vidaus patalpų rekonstravimas, Reanimacijos skyriaus sterilizacijos bei operacinių blokų įrangos įsigijimas ir modernizavimas.
Vyriausybė siūlo nepritarti šiam projektui, nes tai naujas projektas, kurio bendra vertė yra 2 mln. 941 tūkst. litų.
Žodis pasiūlymo autorei.
Gerbiamieji kolegos, su šiuo pasiūlymu iš tiesų yra paradoksas.
Švenčionių rajonas, kaip ir daugelis kitų rajonų, yra įtrauktas į probleminių rajonų teritorijų plėtros programą.
Lėšos buvo būtent ten numatytos.
Tačiau biudžete tai neatsispindi.
Tai man niekaip nesuprantama, kodėl Vyriausybė pagal vieną programą tvirtina lėšas, o į biudžetą tų lėšų neįdeda.
Tai jeigu mes norime, kad gražiai atrodytų mūsų dokumentai, bet ne natūra, tai taip ir darykime.
Prikuriam daugybę teisės aktų, įvairių programų, viskas labai gražu, popierinius variantus pateikiam, o realybė yra visiškai kita.
Tai aš siūlyčiau, kad jūs, ministre, jeigu ir nepritars dabar Seimas šiam mano siūlymui, peržiūrėkite iš tiesų tų probleminių rajonų programą ir pasižiūrėkite, kas ten yra, ir atitinkamai koreguokite.
Ir nesuteikite nepagrįstų vilčių regionams.
Motyvai už ir prieš.
Nėra.
Teikiu balsuoti.
Kas už tai, kad būtų pritarta Seimo narė D. Mikutienės pasiūlymui?
Balsavo 67, už – 41, prieš – 2, susilaikė 24.
Pasiūlymui nepritarta.
Toliau Seimo narė D. Mikutienė siūlo papildomai skirti 500 tūkst. litų sveikatos priežiūros įstaigų pastatų Šilutėje, Rusnės g. 1 ir Tulpių g. 14, rekonstravimui.
Vyriausybė nepritaria šiam pasiūlymui, nes 2009 m. investicijų programoje numatyta šiam projektui skirti 250 tūkst. litų ir daugiau skirti lėšų nėra galimybių.
Siūlymo autorė pritaria.
Prašau toliau.
Seimo narė D. Mikutienė siūlo skirti 287 tūkst. Lt. Elektrėnų savivaldybės Semeliškių vidurinės mokyklos renovavimo ir projektavimo darbams atlikti.
Vyriausybė nepritarė, nes tai naujas projektas, kurio vertė 4,6 mln. Lt.
Pasiūlymo autorė sutinka?
Ačiū.
Seimo narė D. Mikutienė siūlo skirti 2 mln. Lt viešosios įstaigos Sapiegos ligoninės paliatyvios slaugos skyriaus rekonstravimo projektui įgyvendinti.
Vyriausybė nepritarė šiam pasiūlymui, nes tai naujas projektas, ir pats projektas nėra pateiktas.
Pasiūlymo autorė.
Projektas yra pateiktas Sveikatos ministerijai.
Turbūt Sveikatos ministerija jums nepateikė.
Noriu atkreipti jūsų dėmesį, kad poreikis paliatyvios slaugos lovoms yra labai didelis, o Vilniaus mieste yra tik 5 vietos.
Spręskite ir pagalvokite, kur Vyriausybė nustato prioritetus ir kur padėti tuos žmones, kad jie galėtų oriai išeiti iš šio gyvenimo.
Autorė pritaria Vyriausybės išvadoms?
Ne, nepritariu.
Siūlau balsuoti.
Siūlote balsuoti?
Taip.
Teikiu balsuoti.
Kas už tai, kad būtų pritarta Seimo narės D. Mikutienės siūlymui?
Balsavo 65 Seimo nariai: už – 36, prieš – 2, susilaikė 27.
Pasiūlymui nepritarta.
Seimo narė D. Mikutienė siūlo skirti 500 tūkst. Lt viešosios įstaigos Radviliškio ligoninės radiologinės tarnybos darbų procesų skaitmenizavimui.
Vyriausybė nepritarė šiam pasiūlymui, nes tai taip pat naujas projektas, ir pats projektas nėra pateiktas.
Pasiūlymo autorė sutinka.
Prašom toliau.
Seimo narė D. Mikutienė siūlo skirti 1 mln. 742 tūkst. Lt viešosios įstaigos Radviliškio ligoninės operacinės ir reanimacijos ir intensyviosios terapijos skyrių rekonstrukcijos ir medicininės įrangos įsigijimui užbaigti 2009 m.
Vyriausybė siūlo iš dalies pritarti šiam pasiūlymui ir skirti 300 tūkst. Lt.
Žodis pasiūlymo autorei.
Prašom patikslinti.
Papildomai skirti?
Taip, papildomai skirti 300 tūkst. Lt.
O biudžete buvo numatyta 200 tūkst.?
Dabar reikia atsiversti.
Tai yra papildomai 300 tūkst. Lt.
Šiam siūlymui, taip?
Taip.
Supratau.
Labai ačiū.
Ačiū.
Seimo narys V. Bogušis ir Seimo narė D. Mikutienė siūlo (tik abu skirtingas sumas) skirti lėšų viešosios įstaigos Plungės rajono savivaldybės ligoninės pastato rekonstravimui.
Vyriausybė siūlo pritarti šiam pasiūlymui ir skirti 900 tūkst. Lt.
Ačiū.
Prašom toliau.
Seimo narė D. Mikutienė siūlo padidinti Panevėžio apskrities viršininko administracijai skirtus asignavimus 644 tūkst. Lt viešosios įstaigos Panevėžio infekcinės ligoninės restruktūrizacijos projektui užbaigti.
Vyriausybė siūlo nepritarti šiam pasiūlymui, nes šiai ligoninei 2009 m. yra numatyta skirti 4,2 mln. Lt, ir daugiau skirti lėšų nėra galimybės.
Prašom.
Žodis D. Mikutienei.
Atsiprašau, jūs turbūt supainiojote ligonines.
Tai yra dvi skirtingos ligoninės, šiai tikrai nėra skirta.
Atsiprašau.
Apskrities ligoninėms apskritai yra skirta 4,2 mln. Lt.
Ne šiai, bet apskritai visoms apskrities ligoninėms.
Todėl papildomai apskričiai nenumatome.
Prašom toliau.
Seimo narė D. Mikutienė siūlo papildomai skirti 700 tūkst. Lt viešosios įstaigos Mažeikių ligoninės gydomojo korpuso rekonstravimui.
Vyriausybė nepritarė šiam pasiūlymui, nes 2009 m. šiai ligoninei numatyta skirti 300 tūkst. Lt ir daugiau skirti nėra galimybių.
Autorė pritaria.
Seimo narė D. Mikutienė siūlo skirti 1 mln. 200 tūkst. Lt investicinio projekto radiologinių duomenų, vaizdų skaitmenizacijos apdorojimo ir vizualizacijos prietaisų sistemos įsigijimo viešosios įstaigos Klaipėdos apskrities ligoninėje įgyvendinimui.
Vyriausybė nepritarė šiam pasiūlymui, nes tai naujas projektas, kurio bendra vertė – 1 mln. 200 tūkst. Lt.
Autorė pritaria.
Seimo narė D. Mikutienė siūlo papildomai skirti 200 tūkst. Lt viešosios įstaigos Kelmės ligoninės centralizuotos sterilizacinės rekonstravimui ir įrangos atnaujinimui, kad būtų galima kokybiškai pradėti šio projekto įgyvendinimą.
Vyriausybė nepritarė šiam pasiūlymui, nes 2009 m. numatoma skirti 400 tūkst. Lt šiam projektui, ir papildomų lėšų skirti nėra galimybių.
Pasiūlymo teikėja pritaria.
Seimo narė D. Mikutienė siūlo skirti 560 tūkst. Lt viešosios įstaigos Kauno „Raudonojo kryžiaus“ slaugos ir palaikomojo gydymo ligoninės slaugos įrangos įsigijimui.
Vyriausybė nepritarė šiam pasiūlymui, nes tai taip pat naujas projektas.
Siūlome tokio naujo projekto nepradėti.
Siūlymo teikėja sutinka.
Seimo narė D. Mikutienė siūlo skirti 3 mln. Lt investicinio projekto valstybės įmonės poilsio namų „Baltija“ reabilitacijos centro renovacijos ir naujos medicininės įrangos įsigijimui įgyvendinti.
Vyriausybė siūlo iš dalies pritarti šiam pasiūlymui ir skirti 1 mln. Lt.
Pasiūlymo teikėja sutinka.
Seimo narys J. Razma siūlo išbraukti eilutę „Lietuvos nacionalinio radijo ir televizijos skaitmeninės kilnojamosios televizijos stoties įsigijimas“, kam skiriama 2 mln. Lt.
Vyriausybė siūlo nepritarti šiam projektui, nes tai tęstinis projektas, ir jam numatyta 2 mln. Lt.
Žodis pasiūlymo teikėjui Seimo nariui J. Razmai.
Tiek to, sutiksiu, nors, manau, reikalui esant, čia buvo galima sutaupyti, nes jie turi dvi stotis, buvo galima palaukti su trečia.
Tris, galiu patikslinti, tris turi.
Prašom.
Kitas pasiūlymas, galbūt visų neskaitysiu.
Pasiūlymo esmė – Klaipėdos, Marijampolės, Panevėžio, Šiaulių, Tauragės ir Utenos apskričių viršininkų administracijoms sumažinti asignavimus investicijų projektams, skirtiems jų buhalterinės apskaitos sistemoms pertvarkyti.
Vyriausybė siūlo nepritarti šiam pasiūlymui, nes iki 2010 m. yra numatyta pertvarkyti visų valstybės institucijų buhalterinės apskaitos sistemas pagal kaupimo principą.
Šiuo požiūriu tų lėšų reikia.
Net ir likvidavus apskritis regionuose, vis tiek liks regioniniai centrai, ir buhalterinės apskaitos bet kuriuo atveju reikės, todėl siūlome šias sumas palikti.
Prašom.
Pasiūlymo teikėjas.
Aš suprantu, kad regionams kokios nors nedidelės apskaitos sistemų reikės jų administracijoms, bet tai visai kas kita.
Nebus tokios gausybės funkcijų ir pavaldžių įstaigų.
Mano supratimu, šis pinigų išmetimas, čia iš viso susidarys daugiau kaip 2 mln. Lt… 
Dabar suvesti visų apskričių įstaigų apskaitą į vieną sistemą apskrityje, kai jau pradėsime perdavinėti funkcijas, mano supratimu, yra beprasmis dalykas.
Ar tikrai Vyriausybė gerai pagalvojo, jeigu reikia iki 2010 m.
Bet iki 2010 m. daugelyje tų įstaigų, aš taip noriu tikėti, tų funkcijų nebus apskrity, tai kam perdavimo metu, kai vyksta iš esmės likvidacinis procesas, dar kurti apskričių kompiuterines sistemas?
Aš nežinau, aš nenoriu čia kažkaip prieš Vyriausybę kalbėti.
Ar tikrai jūs čia gerai pagalvojote, ar neinama iš inercijos?
Aš galiu pasiūlyti Seimo nariui J. Razmai, kad mes papildomai išnagrinėsime tas pozicijas, susijusias su apskričių viršininkų administracijomis.
Kaip jūs žinote, mes esame numatę atidėti dalies išlaidų finansavimą kitų metų antrajam pusmečiui.
Manau, jeigu paaiškės, kad nereikia tiek lėšų šiems projektams, tiesiog mes tą dalį atkelsime į antrąjį pusmetį ir dėl to papildomo finansavimo jiems nereikės.
Tačiau dabar naujos apskaitos taisyklės įsigalios nuo 2010 m. sausio 1 d. ir visos institucijos turės prie jų prisitaikyti.
Tai tokia yra padėtis.
Garantuoju, kad mes atidžiai išnagrinėsime tuos projektus ir bandysime juos padaryti tokius tiek, kiek tai būtina šioms institucijoms, jų apskaitai sutvarkyti.
Dar norėtų repliką pasakyti J. Razma.
Prašau.
Jeigu ministras garantuoja, kad tikrai nebus iš inercijos „paleistas“ finansavimas, bus tikrai išnagrinėta, kad tiek, kiek bus finansuota, kad tai tiktų ir likusioms regiono administracijoms, aš įsivaizduoju, jų veiks kur kas mažiau, kad būtų atidėtas tas finansavimas, tada aš nereikalauju balsuoti įsivaizduodamas, kad tikslindami biudžetą mes tą dalį sutvarkysim.
Dėkoju, nors dar neteko girdėti, kad numatyti pinigai nebūtų išleisti.
Prašau, ministre.
Pasitaiko.
Toliau Seimo narys J. Razma siūlo Valstybinės kelių transporto inspekcijos prie Susisiekimo ministerijos patalpų, esančių Švitrigailos gatvėje Nr. 42/31, rekonstravimo sumą 4 mln. Lt sumažinti.
Vyriausybė siūlo iš dalies pritarti šiam siūlymui ir sumažinti 3 mln. Lt, nes anksčiau pateiktame biudžeto projekte ir taip asignavimai buvo sumažinti 1 mln. Lt.
Taigi per du etapus Seimo nario J. Razmos pasiūlymas yra įgyvendinamas.
Dėkoju.
Žodis siūlymo teikėjui.
Viskas gerai.
Beveik visa apimtimi atsižvelgta.
Šiek tiek mažiau.
Bus gerai.
Sveikinam.
Toliau Seimo narių J. Jagmino ir I. Šiaulienės siūlymai, jeigu neklystu.
Seimo nariai J. Jagminas ir I. Šiaulienė siūlo skirti 500 tūkst. Lt Kelmės rajono savivaldybei Užvenčio miesto vandens tiekimo ir nuotekų tvarkymo sistemos įrengimui ir išplėtimui.
Vyriausybė siūlo nepritarti šiam siūlymui, nes tai naujas projektas ir paties projekto nėra.
Atrodo, nėra ir siūlymo teikėjų.
Ar yra salėje J. Jagminas ar I. Šiaulienė?
Nėra.
Kas už tai, kad būtų pritarta Vyriausybės išvadai bendru sutarimu?
Prieštaraujančių nėra.
Ačiū.
Prašau toliau.
Toliau.
Seimo narys V. Žiemelis siūlo skirti 1 mln. 300 tūkst. Lt projekto – Miroslavo senelių globos namų plėtra –įgyvendinimui.
Vyriausybė siūlo nepritarti šiam projektui, nes tai naujas projektas, ir jo vertė yra 1,5 mln. Lt.
Žodis siūlymo teikėjui.
Prašau.
Seimo narys V. Žiemelis.
Ačiū, gerbiamasis Pirmininke.
Aš siūlau pritarti, nes šis projektas jau pradėtas.
Jeigu jo nebaigsime, tai mes daugiau tiktai prarasime, mes taupome ten, kur nereikėtų taupyti.
Ateityje tai kaip tik mums duos pliusą, o ne minusą.
Dėkoju už argumentus.
Motyvai už, prieš.
Prašau.
J. Olekas už.
Minutėlę!
Prašau.
Ačiū, gerbiamasis Pirmininke.
Gerbiamieji kolegos, aš kviesčiau palaikyti V. Žiemelio teikiamą siūlymą, nes nebaigtas projektas visada sukelia papildomų išlaidų ir neleidžia panaudoti optimaliai tų sąnaudų ir tų lėšų, kurias mes galime panaudoti.
Todėl pritarę V. Žiemelio siūlymui gausime dvejopą efektą: bus pagelbėta žmonėms ir bus tam tikras lėšų taupymas prižiūrint, aptarnaujant nebaigtą renovuoti pastatą.
Dėkoju.
Jeigu nėra kalbančių prieš, teikiu balsuoti, kas už tai, kad būtų pritarta Seimo nario V. Žiemelio siūlymui.
Balsavo 65: už – 44, prieš nėra, susilaikė 21.
Prašau, žodis B. Bradauskui.
Ekscelencija Pirmininke, galbūt mes gaištame veltui laiką, galbūt ir ministrą, stovintį tribūnoje, kankinam, yra nutarta, kam skirti, kam neskirti.
Tai galbūt kam Vyriausybė pritarė ir kur reikalinga paprasta balsų dauguma, balsuojam už tą dalyką, o kur reikia 71 balso, na, aiškiai, matyti, kad mes nė vienas nesurinksime, veltui negaiškime laiko, ir ten, kur Vyriausybė nepritarė, galima tiesiog visa grupe balsuoti ir baigti šį klausimą.
Nes mes čia sėdėsime nežinau kiek ir nebaigsime tų dalykų.
Aš suprantu, kad demokratiją galima žaisti, bet ar reikia tą daryti?
Sekretoriato vadovė sako, kad tokie dalykai pagal Statutą negalimi.
Nors ir kaip gaila, deja, mes turėsime išklausyti visą litaniją, nuo pradžios iki galo.
Aš taip pat pritarčiau jūsų siūlymui, bet, deja…
Aš pasiūlyčiau Seimo nariams kitą kartą mažiau registruoti pasiūlymų ir tada reikės mažiau diskutuoti.
Kitaip sakant, ministro tekstas – ką pasėjom, tą ir pjaunam.
Seimo narys V. Žiemelis siūlo skirti Simno kultūros namų pertvarkymui ir daugiafunkcinio socialinių paslaugų centro pirmojo etapo įgyvendinimui 3 mln. 200 tūkst. Lt.
Vyriausybė siūlo nepritarti, nes tai naujas investicijų projektas ir jo vertė yra 4 mln. 826 tūkst. Lt, dabartinėmis aplinkybėmis tai didelė suma.
Prašau.
Pasiūlymo teikėjas.
Ačiū.
Gerbiamasis ministre, jūs nepasižiūrėjote šio projekto esmės.
Jis nepradėtas, tačiau rangos sutartis pasirašyta praeitų metų rugsėjo mėnesį.
Viešieji pirkimai taip pat atlikti.
Paprasčiausiai valstybė dar daugiau praras nei laimės, reikės mokėti baudas.
Jūs žiūrite aritmetiškai.
Aritmetiškai nereikia žiūrėti.
Siūlote balsuoti ar pasiūlymą atsiimate?
Be abejonės, siūlau balsuoti.
Gerai.
Kas už tai, kad būtų pritarta Seimo nario V. Žiemelio pasiūlymui?
Balsavo 61: už – 32, prieš – 1, susilaikė 28.
Pasiūlymui nepritarta.
Žodis K. Masiuliui.
Prašau.
Gerbiamasis Seimo Pirmininke, aš norėčiau paprašyti jūsų atsargiau vartoti žodžius.
„Litanija“… Čia yra Seimo narių siūlymai, į juos reikia pagarbiai žiūrėti, jie atstovauja žmonėms.
Lygiai tai pat „Žiegždriai“ ir panašiai.
Nereikėtų šaipytis patiems iš savęs.
Jeigu jūs apie (…) apie save…
Dėkoju.
Bet žodis „Žiegždriai“ buvo įrašytas, o jeigu jūs matote ten kažkokią įžeidžiamą prasmę, kaltinkite pats save.
Nereikia kaltinti veidrodžio, jeigu veidas ne toks.
Prašau, ministre.
Toliau Seimo narys V. Žiemelis siūlo Alytaus rajono poliklinikos pastato energetinio efektyvumo didinimo projektui įgyvendinti skirti 2 mln. Lt.
Vyriausybė nepritarė šiam siūlymui, nes 2009 m. biudžeto projekte numatyta skirti 300 tūkst. Lt šiam projektui ir daugiau skirti lėšų nėra galimybių.
Žodis siūlymo teikėjui.
Ačiū, gerbiamasis Pirmininke.
Ministre, aišku, dabar jums sudėtinga atsakyti, bet bent jau pasižiūrėkite, kokios bus pasekmės.
Šiuo atveju vėlgi siūlome baigti projektą, kuris pradėtas ir nepabaigtas.
Jo esmė, kad būtų mažiau mokama už šildymą.
Mes ir šį sezoną mokėsime daugiau, jeigu neįgyvendinsime iš šio projekto, ir kitais metais, jeigu neperžengsime, vis daugiau ir daugiau mes mokėsime už šildymą.
Pradėtas.
Jeigu nebūtų pradėtas, dar sutikčiau.
Dėkoju.
Siūlote balsuoti?
Gerai.
Teikiu balsuoti.
Kas už tai, kad būtų pritarta Seimo nario V. Žiemelio minėtam pasiūlymui?
Balsavo 62 Seimo nariai.
Už – 40, prieš nėra, susilaikė 22.
Pasiūlymui nepritarta.
Toliau, Seimo narys V. Tomaševskis siūlo skirti 218,4 tūkst. Lt Šalčininkų rajono Zavišonių lopšelio-darželio „Varpelis“ pastato remontui atlikti.
Vyriausybė siūlo nepritarti šiam pasiūlymui dėl finansinių išteklių stokos.
Prašau.
Žodis pasiūlymo teikėjui.
Ačiū, Pirmininke.
Prašau skirti 218 tūkst. Lt, visi reikalingi dokumentai sutvarkyti, yra pateikta sąmata.
Siūlau pritarti.
Taip pat, progai pasitaikius, noriu atkreipti Vyriausybės dėmesį, kad lėšų Aušros Vartų koplyčiai remontuoti neskyrimas gali liūdnai baigtis ir Vyriausybei, ir Seimo daugumai.
Greičiausiai ši Vyriausybė neišlaikys iki šviežių bulvių.
Dėkoju.
Yra pasiūlymas balsuoti.
Ar yra motyvų už ir prieš?
Motyvai už – J. Olekas.
Prašau.
Ačiū, gerbiamasis Pirmininke.
Gerbiamieji kolegos, ypač krikščionys demokratai, tikrai kviečiu palaikyti šį gerą V. Tomaševskio pasiūlymą.
Mes turime atsižvelgti į esamą situaciją ir iš tikrųjų kritinėje situacijoje sutvarkyti, kad būtų prieinami ir galėtų veikti maldos namai, nekeltų pavojaus besilankantiems tikintiesiems ir būtų gana…
A. G. ŠEMETA.
Čia vaikų darželiui.
…teisingai, kaip gana tvarkingai vaikai galėtų lankyti šiame darželyje, nekeliančiame pavojaus… (Juokas salėje) Nekeliančiame pavojaus vaikų sveikatai.
Todėl kviečiu pritarti teikiamam projektui.
Štai kaip linksmai kai kuriais klausimais galime suprasti ir pritarti.
Jeigu nėra prieš, teikiu balsuoti.
Kas už tai, kad būtų pritarta Seimo nario V. Tomaševskio pasiūlymui, prašom registruotis ir balsuoti.
Balsavo 68 Seimo nariai.
Už – 34, prieš – 3, susilaikė 31.
Pasiūlymui nepritarta.
Žodis Seimo nariui A. Salamakinui.
Prašau.
Ačiū, gerbiamasis Pirmininke.
Gerbiamasis ministre, mielieji kolegos, aš siūlyčiau vykdyti truputį supaprastintą šitos procedūros veiksmą: neskaityti ministrui visko, kas ten parašyta, nes kiekvienas Seimo narys gali paskaityti; antra, nesiūlyti kažkam pritarti ar nepritarti dėl to, kam Vyriausybė pritarė ar iš dalies pritarė, nes Seimui čia aišku viskas; tik paklausti, ar Seimo narys atsiima savo siūlymą, ar neatsiima, nes taip mes dirbsime vėl iki kokios 3 nakties.
Pažiūrėkime, kiek yra siūlymų ir kurioje vietoje mes esame.
Nebus Statuto pažeidimo, jeigu ministras supaprastintai pateiks, sakykime, jeigu teiks mano siūlymą, aš sakau, kad atsiimu, ir einame toliau.
Nereikia skaityti, ką aš siūliau, ir visa kita.
Dabar mes turime 58 pasiūlymą iš 126.
Baigsime šitą puslapį, padarysime trumpą pertraukėlę ir jeigu sutarsime, toliau viską galėsime daryti pagreitintai.
Prašau.
Pone Gražuli, jeigu netrukdytumėte, mes baigtume ir būtų galima kalbėti dėl vedimo tvarkos.
Ar dabar būtinai?
Prašau.
Aš taip pat noriu pateikti labai racionalų siūlymą.
Pažiūrėkite, balsuoja ne daugiau kaip 68 Seimo nariai, o jeigu Vyriausybė projektui nepritarė, tai reikia 71 Seimo nario balso.
Tai yra nerealu, siūlyčiau tiems Seimo nariams, kurių projektams nepritarė, atsiimti, neilginti dienos, o svarstyti tik tuos, kuriems Vyriausybė pritarė.
Čia tuščias svarstymas.
Supratau, pone Gražuli.
Labai racionalus pasiūlymas, tačiau ar jis praktiškai dabar įgyvendinamas, nes mes turime turėti salėje visus Seimo narius, kurių pasiūlymams Vyriausybės išvada yra nepritarti?
O kas gali garantuoti, kad jų tiek yra ar nėra?
Čia yra techninė problema.
Tai gal mes dabar imame iki 62 ir padarysime trumpą techninę pertraukėlę?
Prašau, ministre.
Seimo narys A. Dumčius siūlo skirti 250 tūkst. Lt Kauno miesto lopšelio-darželio „Gandriukas“ dviejų trečdalių langų pakeitimui užbaigti.
Vyriausybė siūlo nepritarti šiam pasiūlymui dėl lėšų stokos.
Ar Seimo narys atsiima pasiūlymą?
Atsiimu.
Nusiųsiu į savivaldybę.
Ačiū.
Toliau.
Prašau, ministre.
Seimo narys A. Dumčius siūlo skirti 300 tūkst. Lt Kauno miesto Čečėnijos aikštei pritaikyti kultūros ir poilsio reikmėms, šiems darbams tęsti.
Vyriausybė siūlo pritarti ir skirti 300 tūkst. Lt.
Manau, kad galime priimti taisyklę, kad ten, kur pritarta, iš tiesų, ministre, net nereikia.
Teikimas buvo, pritarta ir einame prie kito Seimo nario A. Dumčiaus…
Toliau, Seimo narys A. Dumčius siūlo skirti 350 tūkst. Lt Kauno Vytauto Didžiojo universiteto „Rasos“ gimnazijai užbaigti pradėtiems langų pakeitimo, durų bei stogo parapetų darbams.
Vyriausybė siūlo nepritarti šiam pasiūlymui dėl finansinių galimybių.
Parašu balsuoti, nes kitaip aš neatsiskaitau.
O mokykla yra tokia: „Rasos“ gimnazija yra Vytauto Didžiojo universiteto, ji patenka į Lietuvos geriausių mokyklų dešimtuką, vaikai atstovauja konkursuose, tokios elitinės mokyklos 90 langų nepakeista.
Dėkoju.
Teikiu balsuoti.
Kas už tai, kad būtų pritarta Seimo nario A. Dumčiaus pasiūlymui?
Balsavo 63 Seimo nariai.
Už – 33, prieš – 1, susilaikė 29.
Pasiūlymui nepritarta.
60 pasiūlymui – D. Bekintienės pritarta.
Prašau, iš dalies Seimo nario P. Saudargo pasiūlymas.
Seimo nario P. Saudargo pasiūlymas yra skirti 634 tūkst. Lt Vilniaus „Gabijos“ gimnazijos langų, stogo remonto ir pakeitimo darbams.
Vyriausybė siūlo iš dalies pritarti ir skirti 600 tūkst. Lt.
Pasiūlymo teikėjau, ar sutinkate?
Pritariate?
Ačiū.
Dabar yra 12.08 val.
Skelbiame trumputę 7 min. pertrauką
10 minučių.
Tarkime, dabar 9 min. po, tai 20 min. po vidurdienio pratęsime mūsų darbą.
Ačiū.
Gerai, kolegos, vis dėlto aš nutraukiu bet kokias kalbas.
Gerbiamasis ministre, prašau dėl Seimo nario A. Dumbravos siūlymų.
Buvo pasiūlymas trumpinti pristatymus, nes Seimo nariai žino savo siūlymus.
Tiesiog noriu paminėti, kad yra siūloma 2,5 mln. skirti Visagino „Verdenės“ vidurinei mokyklai.
Vyriausybė siūlo nepritarti šiam projektui.
Gerbiamasis Algimantas gal atsiima savo siūlymą?
Neatsiima.
Tada siūlau balsuoti.
Kas pritaria A. Dumbravos siūlymui, balsuoja už, kas pritaria Vyriausybei, tas balsuoja prieš.
Prašau, balsavimas pradėtas.
Prašau įjungti.
Gerbiamieji kolegos, tada reikia susitarti.
Ministras įžangoje pasakė, kad visi mokam skaityti, visi matom pasiūlymus, motyvai visur surašyti, tai ar mes kartojame ir dešimt kartų tą patį sakom, ar sutariam, kad kiekvienam suteikiam žodį arba trumpindami laiką elgiamės taip: ministras pristato išvadą pritarti ar nepritari, o tada Seimas apsisprendžia?
Bet jeigu kolega A. Dumbrava reikalauja argumentuoti, tai prašau.
Ačiū, posėdžio pirmininke.
Gerbiamasis ministre, aš neišgirdau jūsų motyvų, kodėl nepritarta?
Kadangi buvo siūloma pagreitinti procedūrą, tai aš nedėsčiau motyvų.
Jeigu jūs dėstote motyvus, tai ir aš dėstysiu motyvus dėl kiekvieno projekto.
Aš labai trumpai.
Yra Visagino, kaip sakant, unikumas – per 18 metų Visagino savivaldybė negavo iš valstybės investicinių projektų nė vieno lito.
Jeigu mes šiandien pažiūrėtume į valstybės investicijų programos projektą, vėlgi Visagino eilutėje yra nulis.
Tai tikrai yra depresinis regionas, na, Visagino savivaldybei priklausančios mokyklos stogas teka, manyčiau, kad šiandien, prieš Kalėdas, galėtume padaryti Visagino bendruomenei tikrai gerą darbą – pirmą kartą skirti kiek nors lėšų šiai mokyklai patvarkyti.
Labai ačiū.
Siūlau balsuoti.
(Balsas salėje: „Bendru sutarimu.“)
Gerbiamieji kolegos, yra pasiūlymas balsuoti.
Dar kartą sakau, kas pritariate Seimo nario A. Dumbravos siūlymui, balsuojate už, kas nepritariate, balsuojate prieš.
Prašau, balsavimas pradėtas.
Balsavo 75 Seimo nariai: už – 40, prieš – 3, susilaikė 32.
Pasiūlymui nepritarta.
Norėčiau pasakyti, kad yra daug Seimo nario A. Dumčiaus siūlymų, Vyriausybė nė vienam siūlymui nepritarė.
Ar A. Dumčius norėtų kiekvieną atskirai pristatyti, o gal atsisakote?
Atsisakau – Kalniečių vidurinė mokykla, lopšeliai-darželiai „Naminukas“, „Tukas“, „Mažylis“.
Bet dėl V. Kudirkos bibliotekos filialo – Vitebsko bibliotekos, ten dabar vyksta remontas, norėčiau, kad balsuotų.
Kaip gali funkcionuoti, jeigu nebaigtas remontas, nėra pinigų?
Ministre, gal tada pakomentuokite šį tęstinį investicinį projektą?
Taip, šiam projektui yra skirta 200 tūkst. Lt.
Vitebsko?
Taip, 200 tūkst.
Taip.
Ačiū.
Vadinasi, nereikalaujate balsuoti dėl nieko.
Ne.
Ačiū A. Dumčiui už supratimą.
Toliau yra irgi Seimo nariai J. Dautartas – P. Luomanas, J. Dautartas – R. Kupčinskas, J. Dautartas – P. Luomanas, J. Dautartas – P. Luomanas, J. Dautartas – P. Luomanas ir dar kartą J. Dautartas.
Norėčiau kolegų paklausti, ar jūs reikalaujate kiekvieną atskirai pristatyti, kad ministras pakomentuotų, ir reikalaujate balsavimo, ar atsiimate savo pasiūlymus?
Aš su džiaugsmu atiimčiau, gerbiamoji posėdžio pirmininke, bet gal ministras pasakys, gal kam nors duoda, kaip gerbiamajam A. Dumčiui.
Netyčia kam nors.
Niekam ten neduoda, ten…
Ačiū.
Nėra ko ir kalbėti.
Blogai, kad neduoda, bet ką padarysi.
Atsipašau, vienam yra – Panevėžio rajono Miežiškių pagrindinės mokyklos rekonstrukcijos tęstinio investicinio projekto įgyvendinimui Vyriausybė skyrė 200 tūkst. Lt.
Ačiū P. Luomano vardu.
Labai ačiū už supratimą.
Toliau Seimo nariai J. Stanevičius ir A. Sacharukas.
Jūsų prašymas iš dalies yra patenkintas.
Siūloma skirti 1 mln. 400 tūkst. Lt.
Seimo nariai P. Luomanas ir J. Dautartas.
Jūsų prašymas irgi iš dalies yra patenkintas.
Siūloma skirti 1 mln. 800 tūkst. pagal jūsų prašymą.
Toliau Seimo narys L. Dinius.
Siūloma pritarti pirmajam pasiūlymui – skirti 300 tūkst. Lt, antrajam pasiūlymui skirti 400 tūkst. Lt.
Ministre, gal sutariame nekomentuoti, kam pritarta, žiūrime, kam Vyriausybė nepritarė.
Seimo narys J. Olekas prašė Lietuvos šaulių sąjungai.
Siūloma nepritarti.
Ar J. Olekas reikalauja balsuoti?
Jo nėra, tai taip ir paliekame.
Toliau yra kitas Seimo nario J. Oleko pasiūlymas.
Dėl moksleivio krepšelio.
Taip pat siūlome nepritarti.
Nepritarėme.
Ir dar vienas Seimo nario J. Oleko pasiūlymas didinti asignavimus darbo užmokesčiui daugeliui bibliotekų ir muziejų.
Vyriausybė siūlo nepritarti šiam pasiūlymui.
Ačiū.
Dabar yra Seimo narių… A. Sacharukas, Z. Užlytė, J. Stanevičius, L. Kernagis, A. Baukutė siūlo skirti 9 mln.
Varėnos miesto daugiafunkcinio sporto, pramogų, konferencijų, parodų, turizmo ir aktyvaus poilsio centro statybai.
Jūsų prašymas iš dalies patenkintas.
Ar sutinkate?
Ministras gal pakomentuos.
Vyriausybė siūlo skirti 2 mln. 500 tūkst. Lt.
Tęstinis projektas.
Nereikia balsuoti.
Dar vienas grupės Seimo narių – Z. Užlytės, A. Nedzinsko, L. Kernagio, L. Diniaus – Alytaus lopšelio darželio „Putinėlis“ stogo rekonstrukcijai, langų ir durų keitimui.
Irgi iš dalies prašymas patenkintas.
Sutinkate.
Siūloma skirti 400 tūkst. Lt.
Ačiū.
Toliau Seimo narė A. Bilotaitė.
Siūlo skirti Kauno apskrities viršininko administracijai kompiuterinės technikos įsigijimui 500 tūkst. Lt.
A, išbraukti eilutę.
Siūloma nepritarti dėl jau ankščiau minėtų priežasčių.
Taip pat siūlo 500 tūkst. skirti Šilalės Simono Gaudiešiaus gimnazijos priestato stogo dangos keitimui.
Vyriausybė siūlo nepritarti.
Savivaldybės švietimo įstaigų rekonstravimui biudžete yra numatyta 1 mln. 600 tūkst. Lt.
Galbūt savivaldybė, atsižvelgusi į šitą pasiūlymą, galėtų skirti šiek tiek lėšų ir šiam projektui.
Ar Agnė reikalauja balsuoti?
Aš atsisakau.
Atsisakote.
Ačiū.
Toliau Seimo nariai Z. Užlytė, L. Kernagis, L. Dinius siūlo 700 tūkst. Alytaus miesto savivaldybės dramos teatro statybai.
Vyriausybė skiria 3,7 mln. Lt.
Vyriausybė siūlo nepritarti siūlymui papildomai skirti 700 tūkst. Lt, nes biudžeto projekte jau numatyta 3,7 mln. Lt šiam projektui.
Manome, kad nėra galimybės skirti daugiau.
Ar kolegos Z. Užlytė, L. Kernagis ir L. Dinius sutinka su tuo?
Ačiū.
Seimo nariai J. Šimėnas, V. Babilius, S. Giedraitis, A. Petkus, K. Ramelis ir J. Urbanavičius siūlo numatomą Žemės ūkio ministerijos asignavimų išlaidų sumą perkelti į asignavimų Energetikos ministerijai išlaidų eilutę.
Vyriausybė nepritaria.
Ar reikalaujate dėl to balsuoti?
Taip.
Gerbiamasis J. Šimėnas prašo balsuoti.
Aš noriu pasakyti motyvą.
Prašau išdėstyti motyvą.
Be abejo, aš suprantu, kadangi Energetikos ministerija dar neįsteigta, tai negali būti perkelta, todėl šiuo atveju siūlyčiau perkelti į Ūkio ministeriją.
Esmė yra ta, kad pagal Biokuro, biodegalų ir bioalyvų įstatymą Žemės ūkio ministerija kiekvienais metais skiria tam tikrą dotacijų kiekį grūdų ir rapsų perdirbimui į biodegalus.
Tačiau mes žinome, kad yra ir dar viena biokuro sritis – tai biokuras energijai gaminti, kuri šiuo metu dirba 30, 50 % pigiau, negu gaminant gamtines dujas, taip pat mes turime problemą dėl atliekinės biomasės panaudojimo.
Todėl siūlome iš 22,5 mln. dotacijos Žemės ūkio ministerijai 2 mln. perkelti Ūkio ministerijai, kad pradėtume intensyviau naudoti biokurą energetikos tikslams.
Prašau balsuoti už.
Mes neprašome papildomų lėšų, mes tik siūlome perskirstyti tarp ministerijų.
Ačiū, kolega.
Gerbiamieji kolegos, balsuojame.
Atsiprašau, dėl motyvų J. Urbanavičius nori kalbėti už.
Gerbiamieji Seimo nariai, J. Šimėnas pasakė viską, ką norėjau pasakyti.
Kviečiu pritarti šiam projektui.
Ačiū.
Ačiū.
Prieš nėra kalbančių.
Balsuojame.
Kas už Seimo narių J. Šimėno, V. Babiliaus, S. Giedraičio, A. Petkaus, K. Ramelio ir J. Urbanavičiaus pasiūlymą, balsuojate už, kas nepritariate, tai yra palaikote Vyriausybę, balsuojate prieš.
Balsavo 70 Seimo narių.
Už – 45, prieš – 3, susilaikė 22.
Pritarta Seimo narių pasiūlymui.
Toliau Seimo nario Z. Balčyčio…
Nepritarta, reikia 71 balso.
Atsiprašau, nepritarta Seimo narių pasiūlymui.
Toliau Seimo nario Z. Balčyčio prašymas ir siūlymas.
A. Matulo pasiūlymams pritarta.
Kuriems pritarta, mes nekomentuojame.
Gal dabar, ministre, pasakykite dėl Z. Balčyčio.
Seimo narys Z. Balčytis siūlo skirti 1 mln. Lt tolimesniam Šilalės savivaldybės laisvalaikio ir sporto komplekso statybos finansavimui.
Vyriausybė nepritarė šiam pasiūlymui dėl lėšų stokos.
Gerbiamasis Z. Balčytis.
Ačiū, gerbiamoji posėdžio pirmininke.
Iš tikrųjų aš esu jau praradęs viltį, kad jūs pritarsite.
O iš tikrųjų Laisvalaikio centras buvo projektuotas gana seniai.
Manau, kad tai galėtų būtų laikoma tęstiniu projektu, nes 400 tūkst. yra išleista projekto sudarymui.
Buvo numatyta tą kompleksą užbaigti per keletą metų.
Tikrai labai gaila, kad dabartinė Vyriausybė iš esmės visą valstybės gyvenimą yra sustabdžiusi.
Dėl motyvo, kad yra taupoma ir jokių naujų projektų negali atsirasti, manau, mes labai daug ką perspektyvoje prarasime.
Tikrai manau, kad būtų galima pritarti šiam 1 mln. Lt skyrimui, patys sakote, kad išeisime iš krizės, ir gyvenimas po pusmečio pagal jūsų Vyriausybės programą turėtų atsistoti į normalias vėžes.
Manau, kad ateityje galėtume galvoti, kaip tokių projektų Respublikoje daugiau išplėtoti, nes priešingu atveju mes, kaip valstybė, neturėsime ateities.
Siūlau pritarti.
Gerbiamasis kolega, jūs reikalaujate balsuoti?
Taip, būtinai.
Gerbiamieji kolegos, kas pritaria Z. Balčyčio siūlymui, balsuoja už, kas nepritaria, balsuoja prieš.
Balsavo 74 Seimo nariai.
Už – 36, prieš – 4, susilaikė 34.
Pasiūlymui nepritarta.
Toliau grupės Seimo narių kauniečių pasiūlymas.
Iš dalies pritarta.
Ar kolegos A. Dumčius, M. Čigriejienė ir kiti kauniečiai sutinka su tuo?
Sutinka.
Ačiū.
Seimo nario R. A. Ručio pasiūlymui iš dalies pritarta.
Ar sutinkate?
Kol kas niekaip negalime įjungti pono R. A. Ručio.
Pritariate?
Ačiū.
Sako, ačiū Vyriausybei.
Gerai.
Malonu.
Ir Seimo jaunimo ir sporto reikalų komisijos vardu Ž. Šilgalis užregistravo nemažai siūlymų, jiems visiems iš dalies yra pritarta.
Galbūt tada ponas Ž. Šilgalis sutinka su tuo Vyriausybės sprendimu?
(Balsai salėje) Gerai.
Sutinka.
Toliau yra Seimo nario A. Salamakino net septyni pasiūlymai.
Iš tų septynių visiškai nepritarta tik vienam, o kitiems yra iš dalies pritarta.
Ar gerai, Algimantai, nieko nereikia kalbėti?
Ačiū.
Seimo narys Z. Balčytis siūlo skirti lėšų Šilalės Simono Gaudėšiaus gimnazijos pastatų ir stadiono rekonstravimui ir plėtrai.
Vyriausybė nepritaria šiam pasiūlymui dėl tų pačių priežasčių, kurias minėjau anksčiau.
Gerbiamasis Z. Balčytis.
Prašom.
Kaip suprantu, čia jau yra dėl kito straipsnio, mes šiuos klausimus lyg ir svarstėme, taip?
Ne, dar nesvarstėme.
Tada prašyčiau pritarti, nes motyvų buvo ne vienas, dėl Šilalės iš esmės niekam nepritarta, ir galiu įžvelgti visokių dalykų.
Siūlyčiau, kad nors vienai ar kitai mokyklai būtų pritarta.
Siūlau balsuoti ir pritarti.
Už nori kalbėti R. Sinkevičius.
Ar norite kalbėti šiuo klausimu, ar atsisakote?
Neatsisakote.
Prašom kalbėti.
Ačiū, gerbiamoji Seimo Pirmininko pirmoji pavaduotoja.
Iš tikrųjų mes turime atkreipti dėmesį į Seimo narių siūlymus atsižvelgdami į regioninį principą.
Jeigu mes manome, kad regionai Lietuvoje turi būtų plėtojami tolygiai, tai negalima pritarti vien pozicijos regionų plėtrai ir papildomų lėšų skyrimui, bet reikia žiūrėti valstybingumo klausimų.
Aš siūlau pritarti Z. Balčyčio siūlymui.
Ačiū.
Gerbiamieji kolegos, prašom balsuoti.
Kas pritaria Seimo nario Z. Balčyčio siūlymui, balsuoja už, kas pritaria Vyriausybei, balsuoja prieš arba susilaiko.
Balsavo 72 Seimo nariai.
Už – 36, prieš – 4, susilaikė 32.
Lygu.
Nėra 71 balso.
Taigi pasiūlymui nepritarta.
Toliau yra Seimo narių A. Šedžiaus, R. Baškienės, E. Žakario, G. Kirkilo, J. Juozapaičio, A. Butkevičiaus, V. Blinkevičiūtės, V. Simuliko ir A. Baukutės siūlymas skirti lėšų Šiaulių ligoninės moters ir vaiko klinikos statybai ir įrengimui.
Vyriausybė nepritarė šiam pasiūlymui, nes šiai ligoninei ir taip numatyta 14 mln. 724 tūkst. Lt.
Manome, kad daugiau skirti nėra galimybių.
Gerbiamieji kolegos, turbūt tie, kas teikė, esate patenkinti šiuo sprendimu.
Ar G. Kirkilas nori kalbėti?
Butkevičius.
Prašom.
Dėkoju, posėdžio pirmininke.
Čia tikrai yra unikalus pavyzdys, kaip racionaliai yra planuojamos nacionalinio biudžeto išlaidos.
Yra tam tikra teorija, aš manau, finansų ministras ją turėtų žinoti, kaip numatyti prioritetus skirstant lėšas.
Šis objektas yra jau baigtas, o jeigu objektas baigtas, jeigu mes vadovaujamės tam tikra finansų valdymo logika ir galvojame apie racionalų nacionalinio biudžeto išlaidų planavimą ir skirstymą, tai pirmiausia tas objektas turi būti prioritetų sąraše, nes tai yra valstybės finansiniai įsipareigojimai.
Tam objektui ir reikia skirti, nes jis jau yra pastatytas.
Kiek žinau, asignavimai, kurie buvo anksčiau suplanuoti, yra sumažinti.
Jeigu mes taikome nacionalinio biudžeto išlaidų džiunglišką planavimą, tai, prašom – taikykime.
Gerbiamieji kolegos, prieš nori kalbėti V. M Čigriejienė.
Gerbiamieji kolegos, Algirdai, aš jaučiu pagarbą jums ir jūsų kalboms, iš socdemų jūs man tikrai labai patinkate, nieko negaliu padaryti, bet šį objektą aš žinau.
Kaip buvo galima įrašyti jį kaip nacionalinės svarbos objektą?
Jie jau aparatūrą pasistatė ir dabar reikalauja iš Seimo pinigų.
Jūs nežinote to vyriausiojo gydytojo, aš jį pažįstu asmeniškai.
Todėl, kai žmogus taip apgaudinėja Seimą… (Balsai, juokas salėje) Rimtai.
Suprantate, nusipirkti aparatūrą, ją pastatyti, kai negautas finansavimas, tai reikia sugebėti.
Jeigu mes visi taip darysime, tai kaip čia bus?
Tai mes visi galime taip daryti ir visas mokyklas suremontuoti, viską padaryti ir reikalauti pinigų.
Todėl siūlau labai rimtai pažiūrėti ir tiek daug pinigų neskirti.
Ačiū.
Kirkilas – už.
Ačiū.
Gerbiamoji posėdžio pirmininke.
Manau, kad jūs ir neseniai kalbėjusioji, turite pirmos balsuoti už šį pasiūlymą.
Aš labai stebiuosi, kad mes dėl kelių milijonų sustabdysime ligoninės veiklos pradžią.
Kas jau kas, bet moterys… 
Tai kam buvo daroma reforma?
Aš nesuprantu, kur mes taupome.
Manau, kad tai labai neatsakingas krikščionių demokratų požiūris į šį objektą.
Ar mes norime, kad jis pradėtų veikti, jeigu mes jį galime vadinti objektu, nes tai yra daug svarbiau, tai yra ligoninė, yra visas regionas, tai yra motinos, tai yra vaikai.
Iš tikrųjų reikia labai džiaugtis, kad mes turime tolio lygio ligoninę, specialistus, kurie gali naudotis naujausia technika.
Dabar dėl kelių milijonų mes stabdome šios ligoninės darbą.
Mielieji kolegos, manau, kad vien tik dėl to būtų verta vetuoti biudžetą.
Dar kartą noriu pakartoti, kad šiai ligoninei yra skiriama, jūs skaičių išgirskite – 14 mln. 724 tūkst. Lt, t. y. didžiulė suma dabartinėmis sąlygomis.
Seimo Sveikatos reikalų komitete buvo svarstyti visi sveikatos objektai, Sveikatos reikalų komitetas priėjo prie nuomonės, kad turėtų būti kitaip tos lėšos paskirstytos.
Todėl toks pasiūlymas buvo teikiamas ir Vyriausybė pritarė Sveikatos reikalų komiteto pasiūlymui, o ne konkrečioms Seimo narių iniciatyvoms.
Manau, kad komitetas yra kompetentingas išsakyti nuomonę dėl Lietuvos sveikatos apsaugos sistemos.
Daukšys – dėl vedimo tvarkos.
Ačiū, posėdžio pirmininke.
Iš tikrųjų, profesore, su didžiausia meile jums aš galvoju, kad gal šiandien dėl šio klausimo gydytojams reikia neleisti balsuoti.
Visi turi tam tikrų interesų vienoje ar kitoje medicinos srityje arba ligoninėje, tai paskui gali kilti nesusipratimų.
Gerbiamieji kolegos, nuomonės išsiskyrė.
Kviečiu balsuoti.
Tie, kurie pritaria Seimo narių grupės siūlymui Šiaulių ligoninei papildomai skirti 2 mln. prie tų, kurie jau skiriami, balsuoja už, tie, kurie nepritaria, susilaiko arba balsuoja prieš.
Gerbiamieji kolegos, balsavo 78 Seimo nariai: už – 29, prieš – 10, susilaikė 39.
Pasiūlymui nepritarta.
Repliką po balsavimo – A. Matulas.
Gerbiamieji kolegos, mes Sveikatos reikalų komitete ilgai svarstėme.
Pasirodo, yra tokia situacija, praeitais metais Šiaulių ligoninei buvo skirta per 17 mln. Lt, šiais metais biudžete buvo numatyta per 20 mln., jie parašė raštą ir užsiprašė, kad reikia 35 mln., todėl komitetas pasiūlė atsižvelgti į realią situaciją ir gerokai sumažinti šitą finansavimą.
Vilniaus perinatologijos centrui, kur koncentruojama visa patologija, gimsta per 3,5 tūkst. naujagimių, sunkiausia patologija, buvusi Vyriausybė nesurado nė vieno lito, nors vyksta remontas, sąlygos tragiškos.
Jam dabartinė Vyriausybė numatė ir paskyrė 1,5 mln. Lt.
Dėl Šiaulių ligoninės paskutinę dieną Vyriausybė priėmė sprendimą ir pripažino ją valstybiniu objektu, valstybinės reikšmės objektu, tuo tarpu Kauno klinikos kitiems metams gaus per 10 mln. Lt, Santariškių ligoninė vėl panašiai – apie 10 mln. Lt.
Kokia čia sistema?
Ką sakyti Kauno ligoninėms, ką sakyti Panevėžio apskrities ligoninei, ką sakyti Klaipėdos ligoninėms, kurios gauna po 1,5–3 mln., kai ši ligoninė kelis metus iš eilės gauna tokias sumas?
Kur ta sena įranga pasidėjo, kur visos ligoninės dirba?
Pastatas priduotas, su ta įranga turi dirbti, kiek paskirsim.
Reikia organizuoti konkursus, nupirkti įrangą, o dabar, kaip V. Čigriejienė minėjo, viskas atvirkščiai – prašoma fantastinių sumų.
Įtariu, kad čia yra buvęs tam tikras klanas.
Vienas aukštas pareigūnas buvo ministras, kitas, jo giminaitis, buvo apskrities viršininkas, dabar dar mes turime vieną kolegą Seimo narį ta pačia pavarde, tai tikrai tokius klanus reikia suardyti.
Visoms ligoninėms turi būti skiriama atitinkamai pagal išgales vienodai pinigų.
Trumpai dėl vedimo tvarkos ar repliką.
Jeigu galima, aš labai trumpai.
Nežinau, kodėl medikai nervinsi, kai lėšos yra skirstomos medicinai.
Aš kalbėjau, ir kolegei galiu pasakyti, kaip specialistas, o ne kaip opozicijos narys, nes man kartais širdį skauda dėl to.
Žinote, yra tam tikra metodika, yra tam tikri įsipareigojimai.
Nes vis tiek, jeigu kreipsis į teismą, pavyzdžiui, tas, kuris yra pastatęs, jis išsireikalaus.
Taigi ne dėl to.
Manau, kad pirmiausia yra tam tikri prioritetai, aš juos išsakiau, kaip šiek tiek išmanantis tuos dalykus.
Nereikėtų, manau, čia nervintis ir kalbėti apie klanus, nes medikų klanas tai labiausiai skamba, kiek žinau.
Ačiū.
Gerbiamieji kolegos, aš diskusiją nutraukiu.
Vienai ligoninei tikrai per didelis dėmesys išskiriant ją iš visos Lietuvos.
Tikrai nepykite, bet einame toliau.
Yra Seimo narių V. V. Margevičienės, A. Ramanauskaitės-Skokauskienės, V. M. Čigriejienės, R. Kupčinsko siūlymai.
(Balsai salėje) Siūlo skirti 1 mln. Lietuvos sporto šlovės alėjai įrengti.
Vyriausybė nepritaria.
Kolegės, atsiimate savo siūlymą?
(Balsai salėje) Prašau.
Kuri kalbate?
Margevičienė.
Prašau.
Dėkoju, posėdžio pirmininke.
Gerbiamieji Seimo nariai, aš labai prašau visų ir siūlau pritarti, nes Lietuvos sportas tikrai nusipelnė turėti alėją.
Rytoj 9 val.
Seime bus pristatytas Lietuvos sporto šlovės alėjos, arba Lietuvos sporto panteono, maketas.
Iki šiol mes dar šito neturime, nors tikrai turime labai daug iškilių sportininkų.
Čia būtų vienas iš gražiausių pavyzdžių galbūt net visoje Europos Sąjungoje, kaip yra įamžinami sportininkai, sportininkų laimėjimai.
Tai būtų Kaune prie Sporto halės, kuri taip pat yra istorinė ir šventė savo 75-erių metų jubiliejų.
Ačiū.
Prieš nori kalbėti L. Graužinienė.
Ačiū, gerbiamoji posėdžio pirmininke.
Tikrai aš jau nieko nebesuprantu šios kadencijos Seime.
Mano galva, reikia statyti sporto sales, dėl mokyklų sporto salių, pavyzdžiui, buvo prašymas –Ukmergės sporto salei, konkrečiai stadionui statyti.
Ne, atmetė, o Sporto šlovės alėjai prašoma 1 mln. Lt.
Aš nesuprantu, kur yra prioritetas, ar kad mūsų vaikai sportuotų, augtų sveiki ir mes turėtume tikrai išaugintą naują kartą sportininkų, ar kad mes padarytume Sporto alėją, į kurią vieną kartą sukviestume sportininkus ir juos pagerbtume?
Krizės akivaizdoje tai yra lėšų mėtymas.
Nesupratu, net ir prašymo nesuprantu.
Gerbiamoji kolege, jūs turbūt suklydote, nepritarta šiam projektui.
(Balsai salėje) Ministre, prašau dar kartą pakomentuoti, matyt, nesuprato.
Šiam pasiūlymui, kurį, beje, teikė tiek pozicija, tiek opozicija, yra nepritariama, nes tai yra naujas investicinis projektas.
Jis apskritai nėra pateiktas, tai šiuo metu jo netgi negalima svarstyti.
Gerbiamieji kolegos, balsuojam.
Kas pritariate Seimo narių grupės siūlymui dėl Lietuvos sporto šlovės alėjos įrengimo, balsuojate už, kas nepritariate, balsuojate prieš arba susilaikote.
Balsavo 74 Seimo nariai: už – 22, prieš – 13, susilaikė 39.
Seimo narių grupės pasiūlymui nepritarta.
Du Seimo nario B. Bradausko siūlymai.
Nė vienam iš jų nepritarta.
Nematau B. Bradausko, nežinau, ar jis gali atisiimti, bet turbūt daugiau nekomentuosim.
Seimo narys G. Navaitis siūlo Klaipėdos valstybinio muzikinio teatro investiciniam projektui 200 tūkst. Vyriausybė nepritarė.
Gal G. Navaitis atsiima projektą?
Kadangi jau įsijungė, tai noriu pasakyti, kad projekto teikimas buvo motyvuotas tuo, kad tai retas kultūrinis projektas, kuris turėtų atsipirkti, bet, atsižvelgdamas į balsavimo šioje salėje rezultatus, siūlymą atsiimu.
Ačiū, atsiima.
Gerbiamieji kolegos, aš nekomentuoju, bet pasakysiu, kad Seimo nario Ž. Šilgalio pasiūlymui pritarta, Seimo nario V. Galvono pasiūlymui pritarta, Seimo nario V. Stundžio pasiūlymui pritarta, Seimo nario G. Steponavičiaus pasiūlymui pritarta, kitam Seimo nario Ž. Šilgalio pasiūlymui skirti 500 tūkst. valstybės įmonės poilsio namų „Baltija“ rekonstrukcijos darbams ir naujos medicininės įrangos įsigijimui iš dalies pritarta.
Ar gali ponas Ž. Šilgalis su tuo sutikti?
Visi sutinkat?
Prašau, dėl vedimo tvarkos.
Dėkoju, gerbiamoji posėdžio pirmininke.
Aš labai trumpai.
Noriu sugrįžti dėl B. Bradausko.
Kadangi ir nebuvo pritarimo ar nepritarimo… arba atvirkščiai.
Aš siūlyčiau, kad arba bendru sutarimu visi pritartų Vyriausybės nepritarimui, arba reikėtų teikti balsuoti, nes išeina, kad balsuojant niekas nekalbėjo tuo klausimu.
Gerbiamasis kolega, kaip matote, iš tikrųjų tas klausimas buvo gerokai seniai, reikia būti dėmesingam ir reaguoti.
Aš klausiau, ar yra kokių nors pasiūlymų?
Jokių pasiūlymų nebuvo, buvo bendras sutarimas, todėl negrįžom.
Tada buvo nepritarimas, ir tam nepritarimui Seime niekas nesipriešino.
Todėl aš siūlau…
Toliau Seimo nario A. Zuoko pasiūlymas skirti 500 tūkst. Palangos miesto gelbėjimo stoties pastato rekonstrukcijai.
Vyriausybė nepritarė.
Ar ponas A. Zuokas kaip nors reaguoja, ar galime bendru sutarimu pritarti nepritarimui?
Aš norėčiau sureaguoti.
Prašau, A. Zuokas.
Dėkoju Vyriausybei, kad nepritarė, nes tai vertinčiau kaip mano pozicijos ir tam tikrų Vyriausybės siūlymų įvertinimą, bet pusė mln. tikrai maža suma, kuria jūs galite papirkti A. Zuoką.
O šiaip jau Gelbėjimo stoties reikia visiems, kurie poilsiauja, tarp jų ir Seimo nariams.
Jeigu jos nebus kitais metais, tai ką padarysi, bus taip, kaip yra.
Todėl aš atsiimu šį siūlymą ir nesiūlau balsuoti.
Dėkui.
Ačiū.
Gerbiamasis Artūrai, šiai stočiai skirta pusė mln. Lt.
Kadangi statybų kainos dabar labai sumažėjo, tai, matyt, bus galima padaryti ir šiomis lėšomis.
Atsiprašau, polemikos nebus.
Kitas klausimas – Seimo narys D. Jankauskas siūlo iš Valstybinės darbo inspekcijos prie Socialinės apsaugos ir darbo ministerijos programos 01.03 išlaidų darbo užmokesčiui 200 tūkst. Lt perkelti į kitas išlaidas.
Vyriausybė tam nepritarė.
Donatas nori kalbėti.
Prašau.
Dėkoju.
Aš noriu atkreipti kolegų dėmesį.
Tikiuosi, kad ir pranešėjas patvirtins, jog šis siūlymas nėra susijęs su papildomų išlaidų skyrimu arba ko nors mažinimu.
Tiesiog pati Valstybinė darbo inspekcija kreipėsi į du Seimo komitetus – Biudžeto ir finansų bei Socialinių reikalų ir darbo komitetus, nes savo iniciatyva prašo dalį lėšų iš vieno straipsnio perkelti į kitą, jeigu taip galima pasakyti.
Tiesiog dėl techninių priežasčių laiku nebuvo „sužiūrėtas“ jų prašymas ir dėl to neliko kito būdo, kaip kreiptis Seimo iniciatyva, Seimo narių siūlymu.
Visi kolegos iš Socialinių reikalų ir darbo komiteto, nesvarbu, kuriai frakcijai priklauso, supranta, kad tai reikia padaryti, prieštaraujančių tikrai nėra.
Jeigu atsirastų palaikymas salėje, tiesiog būtų ištaisytas techninis netikslumas.
Taigi labai prašyčiau palaikyti, juolab kad socialinės apsaugos ir darbo bei finansų ministrai, kiek žinau, pritaria šitam siūlymui.
Dėkoju.
Iš principo mes neprieštarautume, tačiau procedūriškai Vyriausybės nutarime šito pasiūlymo nėra, todėl Seimas turi apsispręsti balsuodamas.
Primenu, kad reikia 71 balso.
Gerbiamasis R. J. Dagys – už.
Gerbiamieji kolegos, aš tikrai apeliuočiau į tai, kad mes susikauptume ir ištaisytume tą techninį broką.
Iš tiesų lėšos nesikeičia, bet jeigu nebus šitoje eilutėje pinigų, tai Darbo inspekcija tiesiog negalės vykdyti kai kurių savo funkcijų.
Tai buvo derinimo metu dingę, nebuvo pataisytas biudžetas, mažinant darbo užmokesčio fondą ir kitus, todėl tikrai siūlau visiems pritarti.
Gerbiamieji kolegos, siūlau balsuoti.
Kas pritaria Seimo nario D. Jankausko pasiūlymui, nereikalaujančiam papildomų lėšų, balsuoja už, kas nesutinka, balsuoja prieš arba susilaiko.
Gerbiamieji kolegos, balsavo 74 Seimo nariai.
Už – 64, prieš – 2, susilaikė 8. D. Jankausko pasiūlymui yra pritarta.
(Balsai salėje) Atsiprašau, man išjungė kompiuterį.
Už – 64, prieš – 2, susilaikė 8. Nepritarta.
Replika po balsavimo.
Prašau, ponas A. Endzinas.
Gerbiamoji posėdžio pirmininke, frakcijos vardu prašytume perbalsuoti dėl šito sprendimo, nes skirtumas iš tikrųjų buvo nedidelis.
Akivaizdu, kad kai kurie kolegos nelabai suvokė, už ką balsuoja.
Dėkoju.
Gerbiamieji kolegos, frakcijos vardu ponas A. Endzinas paprašė perbalsuoti, todėl balsuojame iš naujo, nes dar kartą noriu… 
Galima baigti sakyti sakinį?
Iš tikrųjų šis pasiūlymas, jeigu jūs įsiklausėte į D. Jankausko ir R. J.
Dagio komentarą, nereikalauja naujų lėšų, o tik perkelti tuos pačius pinigus, skirtus Valstybinei darbo inspekcijai, iš vienos eilutės į kitą.
Balsuojame iš naujo, frakcijos vardu paprašius perbalsuoti.
Kas už tai, kad pritartume Seimo nario D. Jankausko pasiūlymui, balsuoja už, kas nesutinka su tuo pasiūlymu, balsuoja prieš arba susilaiko.
Ar galite netriukšmauti?
Kai baigsite balsuoti, tada gausite žodį.
Balsavo 71 Seimo narys.
Už – 66, prieš – 1, susilaikė 4. Pasiūlymui pritarta.
(Balsai salėje) Nepritarta.
66.
Prašom.
Gerbiamoji posėdžio pirmininke, dvi frakcijos prašė, kad būtų perbalsuojama dėl Prezidentūros rekonstrukcijai, reprezentacijai skiriamų lėšų.
Posėdžio pirmininkas R. Šukys neleido perbalsuoti, o dabar jūs leidžiate perbalsuoti.
Reikia būti objektyviems, vienu ir kitu atveju reikia elgtis vienodai.
Arba jūs pabarkite R. Šukį kaip pirmoji Seimo Pirmininko pavaduotoja, kad elgtųsi taip, kaip jūs elgiatės, ir leistų perbalsuoti… 
Trūko tik dviejų balsų.
Tokia mano pastaba dėl vedimo tvarkos.
Ačiū, už pastabas, atkreipsime dėmesį į jūsų pastabas.
Ačiū.
Toliau yra Seimo nario V. Matuzo pasiūlymas, kuriam pritariama, ir Seimo narės A. Bilotaitės siūlymas, kuriam nepritarta, dėl Judrėnų seniūnijos Stepono Dariaus pagrindinės mokyklos sporto salės statybos.
Gerbiamoji Agne, kokia jūsų nuomonė?
Aš siūlyčiau Seimui balsuoti.
Pirmasis argumentas būtų toks: valstybės biudžeto projekte nė vienam Klaipėdos rajono savivaldybės investiciniam projektui įgyvendinti nebuvo skirta pinigų.
Tokių savivaldybių yra tik 3, tarp jų Klaipėdos rajono savivaldybė.
Kitas argumentas yra tas, kad ši Stepono Dariaus pagrindinė mokykla yra viena iš atokiausiai nutolusių Klaipėdos rajone, ir tos sporto salės reikia, kad būtų galima normaliai vykdyti ugdymo procesą.
Todėl prašyčiau kolegas palaikyti siūlymą ir balsuoti.
Ačiū.
Ministre, gal pakomentuotumėte, kodėl Vyriausybė neskiria pinigų?
Šis siūlomas projektas yra naujas investicinis projektas ir todėl Vyriausybė siūlo tam projektui nepritarti.
(Balsai salėje) Klaipėdos.
Gerbiamieji kolegos, kadangi Vyriausybė siūlymui nepritaria, siūlau balsuoti.
Kas pritaria A. Bilotaitės siūlymui dėl Klaipėdos rajono Judrėnų seniūnijos Stepono Dariaus pagrindinės mokyklos sporto salės statybos, balsuoja už, kas nesutinka, balsuoja prieš arba susilaiko.
Balsavo 72 Seimo nariai.
Už – 43, prieš – 2, susilaikė 27.
Pasiūlymui nepritarta.
Toliau Seimo narės A. Stancikienės siūlymas, kuriam iš dalies yra pritarta.
Ar ponia A. Stancikienė nori komentuoti?
Taip, noriu komentuoti.
Visų pirma buvo ne vienas pasiūlymas, bet norėčiau kalbėti dėl pasiūlymo, kuris susijęs su Valdovų rūmų finansavimu.
Aš siūliau palikti 1 mln. už būtinus atliktus darbus laikinam užkonservavimui ir sutaupytus pinigus siūlau pervesti į Spaudos rėmimo fondą spaudos leidiniams remti, o jo reikės panaikinus PVM lengvatas spaudai remti.
Mano motyvai, kodėl siūlau tą sumą mažinti.
Visų pirma 2002 m. skelbiant konkursą suma, kuri laimėjo, buvo 13 mln. Lt.
Šiandien kalbama apie daugiau kaip 200 mln. Lt, 222 mln. Lt, ir bus atlikta tik trečdalis darbų, truputį daugiau, bet nebus atlikta net pusės darbų.
Pasakyti, kokios sumos šiai statybai gali užtekti, niekas negali.
Motyvas, kodėl siūlau braukti, peržiūrėti finansavimą ir (prašyčiau) atlikti rimtą auditą yra tas, kad 2006 m. buvo perindeksuota suma, nes pridėtinės išlaidos statybinei firmai nuo 65 % buvo sumažintos iki 45 %.
Tai automatiškai beveik 100 mln. turėjome sutaupyti.
Deja, statybos darbai nepigo.
Toliau.
Kaip žinome, 2008 m., pablogėjus ekonominei situacijai, visose statybinėse firmose statybos darbai atpigo 30–40 %.
Čia vėlgi mes nematome absoliučiai jokio atpigimo, bet matome, kad tos 200 mln. sumos dar neužtenka.
Tokių pinigų skyrimas, man atrodo, iškraipo statybos rinką ir tokiomis sunkiomis ekonominėmis sąlygomis yra niekuo nepagrįstas.
Prašau palaikyti siūlymą nubraukti finansavimą Valdovų rūmams paliekant tik 1 mln. Lt už atliktus konservavimo darbus.
Gerbiamasis ministre, gal pakomentuokite kiekvieną siūlymą, kuriam nepritaria Vyriausybė.
Mes iš dalies pritariame šiam pasiūlymui.
Valdovų rūmai šiandien, matyt, yra populiariausias objektas, ir Vyriausybė siūlo sumažinti asignavimus 6 mln. Lt.
Tačiau manome, kad, sumažinus iki 1 mln. Lt asignavimus, Valdovų rūmų baigimo klausimas artimiausioje perspektyvoje būtų sunkiai sprendžiamas.
Dar kartą noriu pakartoti, kad 12 mln. Lt iš sumos, skiriamos Valdovų rūmams, bus atidėta kaip rezervas tam atvejui, jeigu tikrai reikėtų lėšų.
Mes manome, kad kartu su ekspertais įvertinsime Valdovų rūmų sąmatą, ir tuomet bus galima nuspręsti, ar tikrai tų papildomų lėšų reikia.
Tačiau, mano supratimu, kadangi kitais metais yra Tūkstantmečio jubiliejus, Vilnius bus Europos kultūros sostinė, baigti Valdovų rūmus bent tiek, kad ten būtų galima minimaliai rengti renginius, mano supratimu, reikia, ne tik mano, bet ir Vyriausybės supratimu, reikia, todėl ta suma yra siūloma.
Ačiū, ministre.
Iš A. Stancikienės supratau, kad ji reikalauja balsuoti, nors iš dalies Vyriausybė ir pritaria.
Kas pritaria A. Stancikienės siūlymui neskirti Valdovų rūmams baigti numatytų lėšų, jas sumažinti iki 1 mln. Lt už atliktus darbus laikinam užkonservavimui, balsuoja už, kas…
Noriu kalbėti.
Gerai.
Veselka dar nori kalbėti už.
Noriu paremti gerbiamosios A. Stancikienės pasiūlymą ir pasakysiu kodėl.
G. Kirkilo Vyriausybė Valdovų rūmams baigti buvo numačiusi skirti 32 mln. Lt.
Buvo didelis triukšmas, ir konservatoriai sakė, kad per daug.
Dabar konservatoriai dar pridėjo iki 50 mln. Lt, paskui sumažino 18, bet 10 mln. Lt papildomai pridėjo prie skirtų 32 mln. Lt.
Gerbiamieji kolegos, kaip čia jums valdant atsirado poreikis dar papildomai skirti 10 mln. Lt ?
Sako, padarysime rezervą, jeigu nereikės, tai neduosime.
Mes žinome, kaip nereikės.
Valdovų rūmams visada, šimtą metų į priekį reikės skirti daug pinigų.
Todėl, kai mes turime daug neremontuotų mokyklų, kuriose mūsų vaikai mokosi šaltyje, o staiga krizės sąlygomis dar randate lėšų ne gyvenamiesiems namams statyti, ne renovuoti, bet Valdovų rūmams, kuriems nuolat reikės pinigų, aš siūlau pritarti ir nubraukti tuos 10 papildomų milijonų, kuriuos skiriate kaip neva rezervą.
Gerbiamieji kolegos, norinčių kalbėti prieš nėra.
Kas pritaria A. Stancikienės pasiūlymui neskirti Valdovų rūmams baigti numatytų lėšų ir jas sumažinti, balsuoja už, kas nepritaria, balsuoja prieš arba susilaiko.
Balsavo 75 Seimo nariai.
Už – 53, prieš – 2, susilaikė 20.
Nepritarta.
Gerbiamoji Aurelija, ar dėl kitų pasiūlymų jūs reikalaujate balsuoti, ten, kur yra nepritarta, koks jūsų pasiūlymas?
Norėčiau, kad dėl dviejų balsuotume.
Dėl pasaulinės didžiųjų burlaivių regatos, nes gavau dokumentus iš Finansų ministerijos.
Prašyčiau atkreipti dėmesį, kad renginys, kuris vyks netgi ne Lietuvoje, o kažkur Anglijoje, yra bandomas pritraukti prie Lietuvos tūkstantmečio paminėjimo skiriant uosto mokesčiui 700 tūkst. Lt, septyniems ar keliems jachtininkams apgyvendinti viešbučiuose ir t. t.
Manau, kad 3 mln. šiomis sąlygomis, kai mes iš tikrųjų skaičiuojame pinigus, kai bandome skaičiuoti pinigus, skiriamus vaikams, aš pati agitavau balsuoti už tą labai nepopuliarų sprendimą, tai šiuo atveju manau, kad tai yra… 
Be to, jachtos yra, na, turtingų žmonių pomėgis, manau, kad jie tikrai gali susimokėti.
Mes leisime panaudoti Lietuvos tūkstantmečio vėliavą, bet jie tikrai gali susimokėti visus mokesčius, už savo pinigus dalyvauti ir turėti tokį didelį malonumą.
Prašau iš esmės šią sumą nubraukti, palikti tik 0,5 mln. Lt.
Vyriausybė iš dalies pritarė jūsų pasiūlymui ir siūlo sumažinti asignavimus šiai pozicijai 1 mln. Lt.
Kas nori pritarti A. Stancikienės siūlymui asignavimus sumažinti iki 500 tūkst. Lt Pasaulinės didžiųjų burlaivių regatos organizavimo išlaidoms padengti?
Konstantinas Ramelis palaiko šią poziciją.
Atsiprašau, Konstantas.
Konstantas.
Palaikau gerbiamos A. Stancikienės siūlymą, nes tokiam renginiui tokią sumą skirti, kai trūksta kitiems objektams – ir sveikatos apsaugos, ir mokykloms, tikrai per didelė prabanga tokiu laikotarpiu.
Ačiū.
Grubliauskas nori kalbėti prieš?
Taip.
Aš tik norėjau šiek tiek aiškumo, nekalbama apie kokius nors privačius jachtų renginius.
Viena vertus, pritardamas Finansų ministerijai, gerbiamasis ministras pristatė, kad jau yra nurėžta, atsiprašau už terminą, nuo šios pozicijos.
Jeigu mes dar vieną kartą bandytume sumažinti asignavimus, skirtus šiai regatai, iš esmės mes galime ir kitų nebeskirti, nes įvykti ta regata nelabai ir galėtų.
Bet nereikėtų to supaprastinti tiek, kad tai yra pomėgis turtingų žmonių, kurie gali atplaukti, kurie gali neatplaukti.
Kalbama apie tarptautinį renginį, apie mūsų Lietuvos garsinimą, šiuo atveju sutampantį su Lietuvos tūkstantmečio vardo pristatymu visam pasauliui.
Šis renginys tai nėra kokia nors pramoga ar nėra kokia nors prabanga, tai yra įsipareigojimai valstybės vardu tarptautinės regatos organizatoriams.
Visiškai juos ignoruodami arba sukurdami galų gale organizatoriams tokią situaciją, kad jie turėtų atšaukti, manau, mes sulauktume visų pirma moralinių sankcijų ir tikrai viešo ir garsaus pasmerkimo tarptautinėje arenoje.
Kita vertus, tai smogtų Lietuvos, kaip jūrinės valstybės, prestižui.
Taigi siūlyčiau laikytis Finansų ministerijos išsakytos pozicijos.
Kas jau yra iš šios pozicijos paaukota krizei įveikti, tai jau yra, sakykim, duoklė, bet kad visiškai sutryptume tą regatą, prie kurios dirbo didelis kolektyvas keletą metų, tikrai nepritarsiu.
Ačiū už išsakytas mintis.
Kviečiu balsuoti.
Kas pritaria A. Stancikienės siūlymui neskirti Klaipėdos miesto pasaulinės didžiųjų burlaivių regatos organizavimo išlaidoms padengti 3 mln. ir sumažinti šią sumą iki 500 tūkst., balsuoja už, kas nepritaria, balsuoja prieš arba susilaiko.
Balsavo 77: už – 37, prieš – 3, susilaikė 37.
Nepritarta pasiūlymui.
Gerbiamoji Aurelija, dar yra nepritarta jūsų dviem pozicijom ir vienai pritarta iš dalies.
Ar norėsite dėl kurios nors kalbėti?
Tuoj įjungsim.
Taip, norėsiu.
Siūlau neskirti asignavimų Lietuvos nacionaliniam operos ir baleto teatrui turtui įsigyti 9,5 mln. Lt, nes su Audito komiteto nariu K. Uoka buvome Operos ir baleto teatre, apžiūrėjome už 30 mln. atliktus darbus, turiu pasakyti, kad nei finansinių, nei projektinių dokumentų, pagrindžiančių 30 mln. Lt investicijas, nepamatėme.
Iš esmės netgi defektiniai aktai, kurie turėtų būti pradiniai dokumentai prieš pradedant tokios apimties darbus, yra surašyti ranka, be jokios komisijos, be nieko, ten kažkokių inžinierių po vieną pasirašyti.
Žodžiu, iš esmės jokio pagrindimo aš nematau.
Manau, kad tiek 9,5 mln. gali palaukti vienerius metus, beje, kaip ir pinigai Valdovų rūmams.
Tai nėra nubraukimas visai, tai yra tiesiog atidėjimas šio finansavimo geresniems laikams, t. y. po metų ar dvejų.
Prašau palaikyti šį siūlymą.
Norinčių kalbėti nei už, nei prieš nėra.
Prašau ministrą pakomentuoti.
Tiesiog noriu pasakyti, kad tai yra renginio „Vilnius – Europos kultūros sostinė“ vienas iš objektų ir lėšos yra skiriamos scenos rekonstrukcijai užbaigti, nes scenos viršus yra rekonstruotas, o apačia likus nerekonstruota.
Mano supratimu, tas lėšas reikėtų skirti.
Dar reikėtų atsižvelgti į tai, kad rengiant patobulintą biudžeto projektą Operos ir baleto teatrui yra sumažinti asignavimai investicijoms 11 mln. Lt.
Gerbiamieji kolegos, kadangi skiriasi Seimo narės ir Vyriausybės siūlymai, siūlau balsuoti.
Kas pritariat A. Stancikienės siūlymui neskirti asignavimų Lietuvos nacionaliniam operos ir baleto teatrui 9,5 mln. Lt, sumažinant juos iki 1 mln. Lt ir 300 tūkst. perkeliant Aplinkos ministerijos Valstybinei saugomų teritorijų tarnybai, balsuojat už, kas nepritariat, balsuojat prieš arba susilaikot.
Balsavo 71 Seimo narys: už – 43, prieš – 2, susilaikė 26.
Pasiūlymui nepritarta.
Gerbiamoji Aurelija, ar dar kalbėsite, nes yra dviem nepritarta arba pritarta iš dalies?
Kalbėsiu tik dėl vieno, dėl tų pačių Valdovų rūmų, kuriems turtui įsigyti skiriami 4 mln. Lt.
Manau, kad kai yra tokia sunki finansinė padėtis, kai žinome, kad visi baldai perkami be jokių viešųjų pirkimų, ne sykį matėme, kad skrynios perkamos po 100 ir 200 tūkst. Lt, tai mažinant fiskalinį deficitą iš esmės tokių prabangių baldų ar persiškų kilimų įsigijimas lygiai taip pat gali būti atidėtas geresniems laikams.
Dėkui.
Kuzminskas nori pritarti A. Stancikienės siūlymui.
Prašau.
Gerbiamieji Seimo nariai, tikrai aš pritariu Aurelijos siūlymui.
Mes nežinome, kokia aplinka mūsų valdovų buvo tuose rūmuose, kokie buvo baldai.
Šiuo metu tos milijoninės sumos, kurios skiriamos baldams įsigyti, tikrai neatitiks tos tikrovės dėl tų mūsų valdovų rūmų, todėl siūlau pritarti ir neskirti tokių lėšų.
Gerbiamieji kolegos… 
Ministras gal dar komentuoti nori?
Man atrodo, komentuodamas apskritai Valdovų rūmų poziciją išsakiau Vyriausybės nuomonę.
Šiuo atveju ji yra tokia pati, mes iš dalies pritarėme tam pasiūlymui, tačiau ne tiek, kiek siūlo Seimo narė A. Stancikienė.
Dar yra užsirašęs S. Pečeliūnas kalbėti prieš.
Prašom, Sauliau.
Ačiū.
Aš manau, Lietuvoje yra valdovų, kurie tuos rūmus pradėjo statyti ir kurie žino, kokie baldai ten turi būti.
Tai tie, kurie nežino, tegul jų pasiklausia, jie labai gražiai išaiškins.
Ačiū.
Gerbiamieji kolegos, kviečiu balsuoti.
Kas pritariat A. Stancikienės siūlymui neskirti asignavimų Valdovų rūmams turtui įsigyti, balsuojate už, kas nepritariat, balsuojate prieš arba susilaikote.
Balsavo 92 Seimo nariai: už – 68, prieš – 3, susilaikė 21.
Pasiūlymui nepritarta.
Gerbiamieji kolegos, jeigu jūs… 
Gerbiamoji Stancikiene, kreipiuosi į jus.
Jeigu jūs nereikalaujate balsuoti, nes yra nepritarta… 800 tūkst. siūloma perkelti Krašto apsaugos ministerijai, skirstant Klaipėdos Marijos Tiesos Karalienės koplyčios remontui.
Vyriausybė nepritarė.
Jūs sutinkate su tuo nepritarimu?
Toliau 200 tūkst. Lt skirti Aplinkos ministerijai… Valstybinei saugomų teritorijų tarnybai prie Aplinkos ministerijos, padidinat asignavimus turtui įsigyti, nes įgyvendinami Europos Sąjungos projektai už 320 mln. Lt.
Tam Vyriausybė nepritarė.
Jūs sutinkate su tuo?
Ir dar vienas – neskirti Klaipėdos apskrities viršininko administracijai 5 mln. 535 tūkst. turtui įsigyti.
Vyriausybė tam nepritarė.
Jūs, gerbiamoji Seimo nare, sutinkate su tuo?
Balsuoti nereikia.
Kolegos, visi Seimo narių pasiūlymai yra apsvarstyti.
Dar noriu pasakyti, kad yra vieno Seimo nario – K. Ramelio – siūlymas, kuris pateiktas pavėluotai – 2008 m. gruodžio 20 d. 13.40 val.
Kaip jūs žinote, tam, kad priėmimo metu procedūriškai galėtume svarstyti, turi praeiti 48 valandos.
Mes atsipašome, bet, vadovaudamiesi Statutu, negalime suteikti galimybės jums teikti šitą klausimą.
Gerbiamieji kolegos, prašau.
Gerbiamoji posėdžio pirmininke, dėl vedimo tvarkos.
Kadangi dėl pasiūlymo dėl baldų valdovams už balsavo 68 Seimo nariai, pritrūko tik 3 balsų, todėl visų frakcijų vardu, opozicinių ir Tėvynės sąjungos frakcijos vardu, prašau perbalsuoti, nes tai buvo Tėvynės sąjungos frakcijos… 
Krikščionių demokratų frakcijos siūlymas.
Mes labai norime paremti, atėjo dar pora Seimo narių, greičiausiai užteks tų balsų.
Gerbiamasis Petrai, kaip aš suprantu, jūs dabar ruošiatės pereiti į Tėvynės sąjungą-Lietuvos krikščionis demokratus, vadinasi, paklydęs sūnus sugrįžta.
Ar taip aš supratau? (Balsai salėje)
Jeigu pritars siūlymui ir visi balsuos, tai pagalvosiu, o dabar frakcijos vardu prašau perbalsuoti.
Bet kieno vardu jūs prašote, aš nelabai supratau.
Frakcijos vardu.
Kokios?
Opozicinės ir visos kitos prašo, kad būtų perbalsuota.
Kokios frakcijos vardu jūs prašote?
„Tvarka ir teisingumas“ kol kas.
Kadangi yra oficialus „Tvarkos ir teisingumo“ frakcijos prašymas, kviečiu perbalsuoti dėl A. Stancikienės siūlymo neskirti 4 mln. asignavimų Valdovų rūmams turtui įsigyti ir atidėti geresniems laikams.
Kolegos, susikaupkite ir balsuokite.
Kas už tai, kad palaikytume Aurelijos siūlymą?
(Plojimai)
Balsavo 101 Seimo narys.
Už – 72, prieš – 11, susilaikė 18.
Pasiūlymui pritarta.
Gerbiamieji kolegos, mes baigėme pirmąjį straipsnį.
Dėl vedimo tvarkos – A. Endzinas.
Dėkoju, gerbiamoji posėdžio pirmininke.
Iš tikrųjų pateikiant pasiūlymus buvo praleista vieno mūsų pasiūlymo viena dalis, kurios esmė – finansų taupymas.
Jeigu galima, aš pristatyčiau šią dalį, ir turėtume dėl jos apsispręsti.
Gal galite pasakyti, kur ji yra?
Viskas pereita.
Visi straipsniai, visi pasiūlymai yra pereiti.
Gerbiamieji kolegos, dėmesio!
2009 metų valstybės biudžeto ir savivaldybių biudžetų finansinių rodiklių patvirtinimo įstatymo projekto 1 straipsnis.
Kas nori kalbėti už ir kas prieš?
Prieš nori kalbėti V. P. Andriukaitis.
Prašau.
Gerbiamoji posėdžio pirmininke, gerbiamieji kolegos Seimo nariai, manau, kad kalbėčiau tiek prieš patį pirmąjį straipsnį, tiek ir prieš visą įstatymo projektą.
Bet noriu atkreipti dėmesį, kad mes, svarstydami ir priimdami valstybės biudžetą, vėl elgiamės panašiai, kaip elgėmės ankstesnių posėdžių metu: įstatymus, kurie reglamentuos pajamų dalį, priimsime po to, kai priimsime visą valstybės biudžetą.
Tai iš tikrųjų prieštarauja Statuto ir Konstitucijos nustatytoms taisyklėms ir procedūroms.
Jau vien dėl to negalima pasisakyti už šio biudžeto straipsnius, nežinant, kokios bus Gyventojų pajamų mokesčio įstatymo pataisos, kokius numatysime gyventojų pajamų mokesčio dydžius, kokius priimsime Pelno mokesčio, Pridėtinės vertės mokesčio ir kitus mokesčių įstatymus, kurie reglamentuoja šio biudžeto pajamų dalį.
Aš dar kartą noriu atkreipti dėmesį, kad tai prieštarauja Statuto ir Konstitucijos reikalavimams.
Taigi negaliu paremti 1 straipsnio.
Ačiū.
Už nori kalbėti K. Glaveckas.
Gerbiamieji kolegos, V. P. Andriukaitis dabar pasakė, kad tokia biudžeto priėmimo tvarka prieštarauja Statutui ir Biudžeto sandaros įstatymui, bet aš noriu priminti paprastą dalyką – per prieš tai buvusius 8 metus visada buvo iš pradžių priimamas valstybės ir savivaldybių biudžetas, tik po to buvo priimami visi kiti įstatymai.
Pasitikslinkite su savo buvusiu finansų ministru.
O dabar dėl 1 straipsnio.
Situacija Lietuvoje, aplinkinėse valstybėse, pasaulio rinkose ir Europos Sąjungoje iš tikrųjų yra įtempta, ir tos biudžeto korekcijos, kurios daromos kalbant apie pajamas ir išlaidas, tiesiog yra minimalios, norint siekti valstybės finansinio stabilumo.
Yra tik pradžia.
Todėl siūlau pritarti Vyriausybės pateikto įstatymo 1 straipsniui, kaip pagrindinei tos situacijos, kuri dabartiniu metu atsiranda ir plečiasi Lietuvoje, alternatyvai.
Ačiū.
Ačiū, kolega.
Kalbėjo 1 – už, 1 – prieš.
Mes kol kas ir kalbame tik apie 1 straipsnį.
(Balsai salėje) Mūsų taip nerodo.
Sekretoriatas sako, kad nei mano, nei Sekretoriato kompiuteryje nerodo.
Turėsite galimybę kalbėti dėl viso.
Kolegos, dabar kviečiu balsuoti.
Kas už tai, kad priimtume 1 straipsnį su visomis priimtomis pataisomis, tas balsuojate už, kas turi kitą nuomonę, balsuoja prieš.
Balsavo 114 Seimo narių.
Už – 70, prieš – 32, susilaikė 12.
Straipsniui pritarta.
Ministre, 2 straipsnis.
Gerbiamasis ministre, prašau pateikti 2 straipsnį.
2 straipsniui yra pateikta daug Seimo narių pasiūlymų, tačiau jie visi buvo apsvarstyti svarstant 1 straipsnį, todėl siūlyčiau jų iš naujo nesvarstyti, nes 1 straipsniui ką tik buvo pritarta.
Todėl siūlau pritarti 2 straipsniui „Savivaldybių biudžetų finansinių rodiklių patvirtinimas“.
Ačiū, ministre.
Mazuronis dėl 2 straipsnio nori kalbėti prieš.
Prašom.
Labai ačiū.
Mielieji kolegos, iš tikrųjų aš buvau užsirašęs kalbėti dėl 1 straipsnio, bet šiek tiek susipainiojo elektronika.
Mielieji kolegos, iš tikrųjų aš kviečiu nepritarti 2 straipsniui, nes tokiam biudžetui, pagal kurį mes neskiriame lėšų, labai smarkiai taupydami, mokykloms, bibliotekoms, ambulatorijoms tvarkyti, o skiriame milijonus iš esmės Prezidento rezidencijai, Saugumo departamentui, Užsienio reikalų ministerijai, ambasadoms ir t. t., ir tokiems straipsniams pritarti negalima.
Biudžetas, kuriame numatome lėšas netgi Seimo salių remontui, ir tam, kad surinktume pinigus salėms ir rezidencijoms, mes apmokestiname automobilius, kurie naudojami verslui… 
Tai gal apmokestinkime kompiuterius arba rašomuosius stalus, prie kurių sėdi verslininkai, ir daugiau surinksime pinigų.
Mes atimame pinigus iš vaikų maitinimo, skriaudžiame socialiai labiausiai neapsaugotus sluoksnius vien tam, kad surinktume į biudžetą lėšas išlaidauti.
Mielieji kolegos, tokiam biudžetui ir tokiems straipsniams negalima pritarti.
Siūlau nepritarti 2 straipsniui.
Ačiū, kolega.
Gražuli, klausiu jūsų, ar jūs norite kalbėti už, ar aš ne taip suprantu?
Gerbiamasis Petrai, ar jūs užsirašęs kalbėti už?
Prieš.
Bet užsirašęs – už. A. Šedžius.
Jūs norite kalbėti už biudžeto 2 straipsnį?
Irgi pasiklydo truputį ne ten.
Gerbiamieji kolegos, kviečiu balsuoti.
Kas už tai, kad priimtume 2 straipsnį su visomis priimtomis pataisomis, balsuoja už, kas turi kitokią nuomonę, balsuoja prieš arba susilaiko.
Balsavo 118 Seimo narių.
Už – 75, prieš – 33, susilaikė 10. 2 straipsnis priimtas.
Gerbiamasis ministre, 3 straipsnis.
Prašom
3 straipsniui yra Seimo nario J. Oleko pasiūlymas.
Jis siūlo išbraukti 3 straipsnio 2 dalį ir nustatyti tokį mokinio krepšelio dydį – 3774 Lt, ir šią dalį išdėstyti taip: nustatyti mokinio krepšelio dydį iki 2009 m. rugpjūčio 31 d. 3887 Lt ir nuo 2009 m. rugsėjo 1 d. – 4687 Lt.
Lėšų šaltinis –išlaidos Energetikos ministerijai steigti.
Vyriausybė nepritaria šiam Seimo nario J. Oleko pasiūlymui.
Mano supratimu, tai yra tiesiog populistinis pasiūlymas, nes lyginti Energetikos ministerijos išlaidas su moksleivio krepšelio išlaidomis mažų mažiausia yra klaida.
Gerbiamieji kolegos, kadangi skiriasi nuomonės dėl Seimo nario J. Oleko pasiūlymo, Vyriausybė tam nepritaria, prieš Seimo nario J. Oleko siūlymą nori kalbėti P. Gražulis.
(Balsai salėje) Gerbiamasis Petrai, jūs susikaupkite, nes šiandien labai painiojatės.
Tada už pasiūlymą – V. Andriukaitis.
Gerbiamieji kolegos ir gerbiamasis ministre, suprantame, jeigu deklaruotume sunkmetį, tai niekas nedrįstų reorganizuoti ministerijų, steigti naujų ir panašiai.
Tai yra gana nelogiškas sprendimas, kai Vyriausybė taip smarkiai agituoja už mus ištikusią krizę ir siūlo taupiausius biudžeto formavimo variantus.
O taupyti moksleivių krepšelių sąskaita krizės sąlygomis būtų kaip tik pats racionaliausias pasiūlymas.
Taigi J. Oleko pasiūlymas yra visiškai logiškas ir pagrįstas.
Yra aišku, kad ir kas būtų, tačiau švietimo, kultūros ir kitų įstaigų sąskaita mažinti valstybės biudžetą, juo labiau žinant, kad tai yra savivaldybių didžiulės problemos, yra niekuo nepagrįsta.
Manau, kad J. Oleko pasiūlymas yra logiškas, ir siūlyčiau jam pritarti.
Ačiū, kolega.
Prieš norėtų kalbėti G. Steponavičius.
Labai ačiū.
Kolegos, visi puikiai žinote, kad moksleivio krepšelis nėra abstraktus dydis, o liūto dalis tame krepšelyje yra ne kas kita, kaip mokytojų atlyginimai.
Nereikėtų veidmainiškai užmerkti akių, gerbiamieji kairieji socialdemokratai, ir neigti realybės.
Lyginant su praėjusiais metais, mokinio krepšelis didėja daugiau nei 30 %, švietimo darbuotojams, skirtingai nei kitai visuomenės grupei, kitais metais atlyginimai didės.
Aš manau, tai yra aiškus šios Vyriausybės ir šios valdančiosios daugumos prioritetas.
Tai, ką jūs bandote dabar siūlyti –didinti krepšelį ir vėl grąžinti prie nepagrįstai didelių atlyginimų didinimo tempų, reiškia ignoruoti realybę, kurioje šiandien valstybė ekonominiu požiūriu yra atsidūrusi.
Todėl aš laikau šį siūlymą nepakankamai atsakingu ir kviečiu kolegas pripažinti realybę.
Švietimas išlieka prioritetas, yra didėjimas šioje srityje, kaip nė vienoje kitoje srityje, ir daugiau nespekuliuokime tais dalykais.
Ačiū kolegoms už kalbas.
Taigi kviečiu balsuoti.
Kas pritaria Seimo nario J. Oleko pasiūlymui, balsuoja už, kas nepritaria, balsuoja prieš arba susilaiko.
Balsavo 110 Seimo narių.
Už – 39, prieš – 35, susilaikė 36.
Pasiūlymui nepritarta.
Kolegos, ar yra norinčių kalbėti dėl viso 3 straipsnio?
Nematyti.
Dėl 3 straipsnio motyvų norinčių kalbėti nėra.
Kviečiu balsuoti.
Užsirašė kalbėti prieš – V. Andriukaitis.
Prašom.
Gerbiamieji kolegos, kadangi nebuvo pritarta J. Oleko pataisai, aš norėčiau priminti kolegai G. Steponavičiui ir visiems praeitos kadencijos Seimo nariams, tiek daug prisidėjusiems prie to, kad susitarimas dėl to, kaip augtų mokytojų atlyginimai, būtų patvirtintas, būtų sutarta ir būtų pasiektas nacionalinis susitarimas, kuris buvo patvirtintas ne tik Vyriausybės, bet ir profesinių sąjungų ir kitų subjektų, kad tie, kurie tada balsavo ir tam pritarė, šiandien mažiau kalbėtų apie veidmainystę ir kitus dalykus.
Ypač norėčiau atkreipti Liberalų sąjūdžio atstovų dėmesį, nes jų kolega G. Šileikis ir visi kiti gana daug prisidėjo.
Aš teigiu, jog šis grįžimas atgal niekuo nepagrįstas, niekuo, pabrėžiu.
Jokių argumentų, jūsų dangstymasis kažkokiais baisiais krizės pavidalais visiškai neįtikina, kad yra sektorių, kuriuose neturi būti jokio mažinimo, ir švietimas vienas iš jų.
Juo labiau kad už tai kovota ir jūsų rankomis visą praeitų metų kadenciją.
Pabrėžiu, kad tai yra teisėti lūkesčiai ir kiti dalykai, todėl siūlau nepritarti šiam straipsniui, nes jis sustabdo ir sugriauna mokytojų darbo užmokesčio augimo pasiektus ir nustatytus dydžius.
Taigi, kolegos, siūlau nepritarti bendru sutarimu.
Ačiū.
Už pasisako K. Glaveckas.
Gerbiamieji kolegos, pagal kitų metų biudžetą mokinio krepšelis didėja 715 Lt, tai iš tikrųjų dideli skaičiai.
Valstybės finansinės galimybės tokios, kad netgi tą padidinimą reikėjo atlikti kitų sąskaita.
Jeigu pažiūrėsite į visas valstybės sąskaitas, į biudžeto įplaukas, į skolas, į viską, tai tas padidinimas yra kaip išskirtinis dalykas.
Todėl siūlau tikrai pritarti tai valstybės galimybei, kuri šiuo metu yra ir padidinti krepšelį 714 Lt, t. y. iki 3 tūkst. 774 Lt, ką teigia šis valstybės ir savivaldybių biudžeto 3 straipsnis.
Prašom pritarti.
Dėl vedimo tvarkos.
Gerbiamoji pirmininke, iš tikrųjų neminėdamas pavardės padėkosiu kairiajam flangui už Liberalų sąjūdžio veiklos pripažinimą.
Dėkui.
Pagaliau.
Ačiū.
Gerbiamieji kolegos, susikaupiam ir balsuojame dėl 3 straipsnio.
Kas už tai, kad priimtume 3 straipsnį?
Balsavo 116: už – 74, prieš – 24, susilaikė 18. 3 straipsniui pritarta.
Ministre, prašau dėl 4 straipsnio.
4 straipsniui pastabų ir pasiūlymų negauta.
Siūlau balsuoti.
Gerbiamieji kolegos, ar yra norinčių kalbėti dėl 4 straipsnio?
Nėra.
Balsuojame.
Kas už tai, kad 4 straipsnis būtų priimtas, balsuoja už, kas su tuo nesutinka, balsuoja prieš arba susilaiko. (Balsai salėje)
Balsavo 114 Seimo narių: už – 75, prieš – 24, susilaikė 15. 4 straipsniui pritarta.
straipsnis, ministre.
5 straipsniui pastabų ir pasiūlymų negauta.
Siūlau balsuoti.
Gerbiamieji kolegos, ar yra norinčių kalbėti dėl 5 straipsnio?
Norinčių nėra.
Gal galėtume bendru sutarimu pritarti 5 straipsniui? (Balsai salėje)
straipsnis.
6 straipsniui taip pat pastabų ir pasiūlymų negauta.
Ar galėtume dėl 6 straipsnio bendru sutarimu pritarti?
Pritarta.
straipsnis.
7 straipsniui pastabų ir pasiūlymų negauta.
Ar galėtume bendru sutarimu pritarti 7 straipsniui?
Pritarta.
straipsnis.
Taip pat pastabų ir pasiūlymų negauta.
Ar galėtume bendru sutarimu pritarti 8 straipsniui?
Pritarta.
straipsnis.
Taip pat pastabų ir pasiūlymų negauta.
Ar galėtume bendru sutarimu pritarti 9 straipsniui?
Pritarta.
10 straipsnis.
Taip pat nėra pastabų.
Ar bendru sutarimu pritariame 10 straipsniui?
Pritarta.
11 straipsnis.
11 straipsniui pastabų ir pasiūlymų negauta.
Ar bendru sutarimu pritariame 11 straipsniui?
Pritarta.
12 straipsnis.
12 straipsniui pastabų ir pasiūlymų negauta.
Ar bendru sutarimu pritariame 12 straipsniui?
Pritarta.
13 straipsnis.
13 straipsniui pastabų ir pasiūlymų negauta.
Ar bendru sutarimu pritariame 13 straipsniui?
Pritarta.
14 straipsnis.
Taip pat be pastabų.
Ar bendru sutarimu pritariame 14 straipsniui?
Pritarta.
15 straipsnis.
15 straipsniui yra pateiktos tos pačios pastabos, dėl kurių Seimas apsisprendė balsuodamas dėl 1 ir 2 straipsnių, todėl siūlau šių pasiūlymų atskirai nesvarstyti ir balsuoti už visą straipsnį.
Kas už tai, kad priimtume 15 straipsnį su visomis priimtomis pataisomis?
Matau, yra norinčių kalbėti.
Prieš nori kalbėti P. Gražulis.
Gerbiamieji Seimo nariai, tiek opozicija, tiek valdančioji dauguma buvo pateikusi nemažai įstatymo pataisų, kuriomis siūlė mažinti investicijas, ypač tam, kam šiandien jos nebūtinos, tai yra ir Valdovų rūmams, ir prezidentūros rezidencijai.
Taip pat buvo siūloma sumažinti investicijas ir kitiems objektams, taip pat buvo siūloma atsisakyti finansuoti statybas, kurios yra pripažintos nelegaliomis.
Labai keista, nes Vyriausybė, užuot pasakiusi, kad kovos su nelegaliomis statybomis, skiria finansavimą toms statyboms.
Tokiu atveju manau, kad Seimas turėtų atskiru nutarimu įpareigoti Specialiųjų tyrimų tarnybą ir Antikorupcijos komisiją, kad jos apsvarstytų šį straipsnį, ar jis nėra korupcinio pobūdžio, nepažeidžiantis įstatymo, nes apskritai finansuoti statybas, kurios yra pripažintos nelegaliomis, manau, yra nusižengimas.
Seimo nariai siūlė labai daug racionalių pataisų, ypač dėl švietimo įstaigų, mokyklų, darželių, medicinos įstaigų, beveik nebuvo atsižvelgta į pavienių Seimo narių prašymus, labai mažai, tik iš dalies, todėl manau, mes negalėtume už šį straipsnį balsuoti.
Siūlau visiems balsuoti prieš 15 straipsnį, nes investicijos yra nepamatuotos, nešiuolaikiškos ir ne šiuo metu, kai didinami mokesčiai, motyvuojant tuo, kad bus nesurenkamas biudžetas.
Vis dėlto tos investicijos galėjo palaukti geresnių laikų, todėl siūlau nebalsuoti už šį straipsnį ir balsuoti prieš.
Ačiū.
Glaveckas – už.
Siūlau pritarti 15 straipsniui.
Ačiū.
Gerbiamieji kolegos, pasiruošiam balsuoti.
Kas už tai, kad priimtume 15 straipsnį su visomis pataisomis, balsuoja už, kas su tuo nesutinka, balsuoja prieš arba susilaiko.
Balsavo 123 Seimo nariai: už – 75, prieš – 38, susilaikė 10. 15 straipsniui pritarta.
Ministre, prašau dėl 16 straipsnio.
16 straipsniui pastabų ir pasiūlymų negauta.
Gerbiamieji kolegos, ar galime bendru sutarimu pritarti 16 straipsniui?
Pritarta.
Dabar keturi kalba prieš, keturi – už dėl viso įstatymo.
Ačiū, ministre.
Gerbiamieji kolegos, motyvai dėl viso 2009 m. valstybės biudžeto ir savivaldybių biudžetų finansinių rodiklių patvirtinimo įstatymo projekto.
Prieš – J. Olekas.
Butkevičius.
Dėkoju, posėdžio pirmininke.
Trumpai norėčiau pasakyti keltą minčių dėl vieno iš svarbiausių valstybės įstatymų – tai yra Biudžeto įstatymo.
Tikrai tikėjausi, kad, esant sunkiai ekonominei situacijai, bus šiek tiek racionaliau planuojamos nacionalinio biudžeto išlaidos, nes yra trys lemiami faktoriai, į kuriuos reikia atsižvelgti.
Tai yra fiskalinės darnos siekimas, racionalus nacionalinio biudžeto išlaidų planavimas ir efektyvus nacionalinio biudžeto išlaidų panaudojimas.
Vis dėlto šiandien svarstant, turiu pasakyti, nė vieno iš šitų faktorių neteko pastebėti.
Aš manau, kad, esant tokiai ekonominei situacijai, pirmiausia turėjo būti numatyti prioritetai atskiroms programoms, kurioms dabartinė dauguma numato tam tikrus prioritetus, pirmiausia siekdama apsaugoti darbuotojų darbo vietas, užtikrinti nepavėluotą darbo užmokesčio mokėjimą ir siekdama nedidinti mokesčių, neįvesti papildomų mokesčių ir nedidinti tarifų.
Vis dėlto buvo nueita paprasčiausiu keliu – buvo tam tikru procentiniu dydžiu mažinami asignavimai visoms programoms.
Tai buvo taikoma senovėje, prieš kažkiek metų.
Manau, kad šitas Valstybės biudžeto įstatymas papildomai padidins nedarbą.
Jeigu kalbėtume apie Kelių priežiūros ir plėtros programą, tai tikrai galėjo būti viena iš prioritetinių programų.
Būtų buvę galima išsaugoti keletą tūkstančių darbų, vykdyti infrastruktūros darbus.
Po to tai būtų davę didelę naudą mūsų biudžetui.
Aš galiu pasakyti, kad artimiausiu metu kai kurios įmonės patirs didelius bankrotus, jeigu kalbėtume apie maisto pramonės įmones, vien dėl trijų faktorių: kad naikinamos PVM lengvatos, taip pat sumažės eksporto kainos, o sumažėjusi vidaus paklausa neigiamai atsilieps tiek biudžeto pajamų rinkimui, tiek po to bus sudėtinga planuoti nacionalinio biudžeto išlaidas.
Matau, mano laikas pasibaigė.
Manau, kad negalima pritarti tokiam Biudžeto įstatymui, nes jis buvo skubotai svarstomas ir buvo priimtos tam tikros pataisos…
Gerbiamasis kolega, jūsų laikas baigėsi.
Ačiū.
Toliau už kalbės K. Glaveckas.
Gerbiamieji kolegos, valstybės ir savivaldybių biudžetas yra svarbiausias valstybės pajamų ir išlaidų planas.
Jam nėra alternatyvos.
Jis apima 32 % bendrojo vidaus produkto.
Deja, jeigu mes jo nepriimtume arba nepritartume kitiems lydimiesiems įstatymams, neturėtume kitų metų normalaus plano, t. y. valstybės ir savivaldybių biudžeto, ir turėtume naudotis 1/12.
Dėl pastabų.
Daugelis pastabų, kurios buvo sakomos dėl valstybės biudžeto, visų pirma skirtos tam biudžetui, kuris buvo pateiktas iš pradžių, tai yra spalio 28 dieną.
Tai buvo buvusios socialdemokratų Vyriausybės pateiktas biudžeto projektas.
Su tokiu projektu mes iš tikrųjų būtume atsidūrę labai gilioje duobėje.
2,7 mlrd. biudžeto deficitas, kuris buvo daugiau kaip 1 mlrd. didesnis negu dabartiniame biudžete, pinigų stoka, pigių pinigų nebuvimas ir kitos problemos, be abejo, būtų atvedusios mus į didelę ekonominę duobę.
Naujasis biudžetas atspindi dabartines realijas, atspindi tą situaciją, kuri yra Lietuvoje.
Jis visų pirma skirtas padėties stabilizavimui, finansų, valstybės išlaidų stabilizavimui.
Investicinė programa, kuri sulaukė daug pastabų, iš esmės buvo sudaryta buvusios Vyriausybės.
Naujoji Vyriausybė ją apkarpė, kiek galima, perskirstė.
Aš neabejoju, kad kitų metų biudžetas bus formuojamas pagal kitus programinius principus, ypač kalbant apie investicines programas, kurios kai kurias vietas, deja, šiuo metu iš tikrųjų galima kritikuoti.
Tačiau nežiūrint šitų visų aplinkybių, kitų metų biudžete yra numatytas mažesnis deficitas, taip pat numatyti pagrindinių prioritetų, kurie buvo numatyti programose – Vyriausybės veiklos programoje, Antikrizinėje programoje, įgyvendinimo finansavimo šaltiniai, todėl siūlau visiems pritarti Biudžeto įstatymo projektui.
Ačiū.
Ačiū, kolega.
Prieš kalbės V. Uspaskichas.
Gerbiamieji kolegos, vienintelis dalykas, keliantis pagarbą A. Kubiliui, yra tai, kad jis drastiškai ir tvirtai pasiryžęs naikinti lengvatas visiems, nebijodamas nei propagandos, nei reitingų kritimo.
Bet atsimenu jo valdymo laikotarpį 1999–2000 m., kai jis balansavo biudžetą karpydamas asignavimus, investicijas.
Būtent tada Lietuvos žmonės ir rinkos dalyviai išgirdo „saulėtekio“, „saulėlydžio“ sąvokas.
Iš tikrųjų dauguma verslininkų pagalvojo, kad jau atsiranda galimybė turėti pragmatišką dialogą su valstybe.
Gerbiamieji, ko gero, šitoje vietoje ir baigėsi pono A. Kubiliaus biudžeto formavimas.
Iš tikrųjų aš tikėjausi, kad jis iš pradžių sutvarkys dirbą, pasės, išaugins ir nuims derlių, bet jis elgiasi visiškai kitaip – maždaug taip, kaip buvo Sovietų Sąjungos kūrimosi pradžioje, kai atėmė iš ūkininkų sėjai skirtus grūdus, dėl ko buvo išprovokuota didelė tragedija, „holodomoras“, kaip šiandien kalba Ukrainos valdžia.
Bet kodėl aš tai sakau šiandien ir kodėl visą laiką, gerbiamasis Kubiliau, sakau: jūs, jūsų programa, o ne valdančioji dauguma?
Todėl, kad jūs –senbuviai, patyrę politikai, jūs žinote, kaip susukti į ragą nepatyrusius.
Liberalų sąjūdis užmiršo savo mažas sąskaitas, laisvąją rinką, parsidavė už postus.
Liberalų ir centro sąjunga lyg ir spardėsi, bet ne iš esmės, o dėl reklamos.
Prisikėlėliams apibūdinti labai tinka tokia…
Gerbiamasis kolega, jau laikas.
Baigiu.
…toks geras zodiako ženklas – vėžys, rusiškai rak.
Gerbiamieji, noriu jums pasakyti, kad rak – tai ne zodiako ženklas, tai yra poza, ir jus visus A. Kubilius pastatė į ją.
Todėl…
Gerbiamasis kolega, aš nutraukiu jūsų kalbą.
Gerbiamieji kolegos, ieškodami epitetų, neprasilenkime su kultūra ir etika.
Toliau už kalbės P. Saudargas.
Mielieji kolegos, sėdintiems tiek kairėje, tiek ir dešinėje linkėčiau šiandien nepaslysi ir nesusidurti tam tikru drugelio efektu.
Daugelis yra skaitę fantastinėje literatūroje ar matę filmuose, kaip kartais herojai grįžta į praeitį taisyti ateities.
Galima prisivirti labai daug košės taip darant.
Apie ką aš kalbu?
Mes šiandien pusę dienos karpom, dalijam pyragą, pjaustom ir t. t., tačiau tik dabar patvirtinsime to pyrago kepimo receptą.
Pagalvokime, kas bus, jeigu mes to recepto nepatvirtinsime ir apskritai nekepsime to pyrago?
Man atrodo, Lietuvai tikrai būtų nedovanotina dovanėlė Kalėdų proga tiesiog nepatvirtinti biudžeto ir grįžti prie suskilusios geldos.
Todėl tiek kairiesiems kolegoms, tiek dešiniesiems Kalėdų proga linkiu santarvės ir atsakomybės, balsuojant dėl biudžeto.
Tikrai linkiu visiems priimti šį sprendimą.
Ačiū.
Dėl vedimo tvarkos – E. Masiulis.
Labai ačiū, gerbiamoji posėdžio pirmininke.
Aš, tiesiog reaguodamas į Seimo nario V. Uspaskicho kalbą, noriu pasakyti, kad tai, kas galima Rusijos Dūmoje, negalima Lietuvos parlamente.
O jeigu gerbiamasis V. Uspaskichas nori toliau svaidytis tokiom replikom, tai tikrai tegul važiuoja į parlamentą tos valstybės, kur tokios replikos galimos.
Taigi būkite korektiški.
Prašau nesilaidyti nepamatuotom replikom.
Toliau prieš kalba A. Šedžius.
Ačiū, gerbiamoji posėdžio pirmininke.
Iš tiesų aš suprantu ir pritariu tam, ką pasakė jaunasis kolega Paulius.
Iš tikrųjų gal reikėtų prieš Kalėdas susikalbėjimo ir santarvės, tačiau yra kai kurių niuansų, kurie kelia abejonių dėl biudžeto.
Gal yra įsivėlusi klaida, gal iš tiesų Finansų ministerija perskaičiuotų ir pateiktų tikslius skaičius, tačiau gyventojų pajamų mokestis 2009 m. biudžete mažėja 460 mln. Lt, 2008 m. buvo 1 mlrd. 800 mln., o 2009 m. lieka tik 1 mlrd. 300 mln. Gyventojų pajamų mokesčio augimas, tenkantis savivaldybėms, procentais didėja nuo 66 % iki 72 %, t. y. 6 %.
Ir iš tų 6 % padidėjimo savivaldybės planuoja surinkti vidutiniškai 9 % daugiau, palyginus su 2008 m.
Lyg ir viskas logiškai gražiai išsidėsto ir būtų galima surinkti daugiau, tačiau yra neįvertinamas 460 mln. Lt sumažėjimas.
Vadinasi, jeigu mažėja gyventojų pajamų mokesčio suma, tai tas procentais padidėjimas nieko neduoda.
Aš manau, Finansų ministerijos didieji protai paskaičiavo, kad augimas gražiai atrodo popieriuje, bet neįvertino kito dalyko, kad yra sumažėjimas.
Aš buvau priėjęs prie ministro, ir jis man patvirtino, kad gyventojų pajamų mokesčio surenkamoji dalis sumažės.
Tai gal reikėtų patikslinti ir tik tada priimti, kai skaičiai jau bus tikslūs?
Ačiū, kolega.
Aš noriu paklausti, ar B. Vėsaitė kalbės už biudžetą?
Prašom.
Gerbiamieji kolegos, tikrai negaliu prieštarauti dėl to, kad šiuo sunkmečiu reikia stabilizuoti valstybės finansus, ir šiandien mes visą dieną tai darome koreguodami biudžetą.
Negaliu nepritarti ir P. Gražulio įžvalgom, kad vis dėlto sadistiškai elgiamasi su opozicijos siūlymais.
Noriu priminti, kad socialdemokratai konservatoriams savo valdymo laikotarpiu buvo gerokai švelnesni ir netgi savo sąskaita atiduodavo didesnį finansavimą jų apygardoms.
Sakykite, ar tie vaikai arba ligoniai, kurie gyvena tose apygardose, kur išrinkti konservatoriai, yra geresni už tuos, kurie gyvena, tarkime, opozicijos apygardose?
Tiesą sakant, tai nesuprantama.
Visi džiaugiamės, kad taupome, sakykime, prestižiniams objektams, bet, gerbiamieji kolegos, prisiminkite, kad už šių objektų stovi darbo žmonės, statybininkai, kur rinka apskritai yra mirusi.
Aš apeliuoju į jus: jeigu mes išeisime iš šios krizės, liepos mėnesį persvarstykime biudžetą, nes pateksime į uždarą ratą, nesurinksime mokesčių.
Žmonėms ir dabar desperacija, restoranai negauna užsakymų Naujiesiems metams.
Ši valdžia dar labiau sustiprino šią krizę.
Sutikdama, kad biudžetą reikia koreguoti, manau, jeigu mes dabar sutaupėme ir stabilizavome finansus, tai reikia šiek tiek persvarstyti, kad žmonės turėtų darbo.
Pirmiausia turi būti žmonės ir jų algos.
Gerbiamoji kolege, iš jūsų turinio nebuvo galima suvokti, bet susidarė įspūdis, kad jūs balsuosite prieš arba susilaikysite.
Niekaip…
Tada žodį už suteikiu A. Kubiliui.
Gerbiamieji kolegos, per šias dienas tikrai buvo pasakyta viskas, ką buvo galima pasakyti.
Kai kas prikalbėjo, man atrodo, daugiau negu norėjo.
Aš tikiuosi, kad kai kam po šių šnekų bus šiek tiek gėda.
Turiu labai nuoširdžiai padėkoti kolegoms ir Finansų ministerijos žmonėms, kurie per šį trumpą laiką parengė tokį biudžetą, kokio tikrai reikia Lietuvai.
Turiu pasakyti, kad iš tikrųjų man daug kas nepatinka iš to, ką mums tenka daryti šiomis dienomis.
Deja, yra tokia situacija, kad šiandien skiname vaisius, jeigu galiu perfrazuoti V. Uspaskichą, kurie išaugo iš tų sėklų, kurios buvo sėjamos per paskutiniuosius net ne metus, bet porą trejetą metų, ir tie vaisiai tikrai yra kartūs.
Čia turiu pasakyti, kad mes visi esame atsakingi, ypač buvusios valdančiosios partijos, kad šiandien tie vaisiai yra tokie kartūs.
Buvome per mažai principingi, nesugebėjome sustabdyti tų veiksmų ir tų procesų, kurie atvedė iki šios situacijos, kai tuos labai karčius vaisius tenka valgyti patiems ir siūlyti kitiems.
Aš raginu ir opoziciją, ir ypač buvusią valdančiąją partiją, šiomis aplinkybėmis elgtis šiek tiek garbingiau.
Kartais susidaro vaizdas, kad arba jūs taip ir nesuprantate, kur atvedėte Lietuvą ir kur ją palikote, arba esate visiškai neatsakingi.
Blogiausia kombinacija būtų, jeigu pasirodytų, kad esate ir nesuprantantys, ir neatsakingi.
Gerbiamieji kolegos, raginu ir ypač kreipiuosi į opoziciją, kad, būdami konstruktyvūs, jūs neliktumėte stovėti toje pozicijoje ar pozoje, kokioje per šias dienas buvote.
Gerbiamieji Seimo nariai, raginu balsuoti už biudžetą tokį, koks yra.
Ačiū Ministrui Pirmininkui.
Ir ketvirtoji, kuri kalbės už, – V. M. Čigriejienė.
Gerbiamieji kolegos, reikia priimti valstybės finansinį planą kitiems metams.
Gal jis ir nėra optimalus, yra kai kurių klaidų, vieni norėtume taip, kiti taip, gal yra šiek tiek ir netiesos, bet ką darysi.
Šiuo sunkmečiu kai kurios sritys, kaip švietimas, sveikatos apsauga, turi išlikti prioritetu, todėl čia daugiausia ir ginčijomės.
Norėčiau, kad mes šį biudžetą patvirtintume, ir kviečiu visus Seimo narius –ar opozicijos, ar pozicijos – balsuoti už jo priėmimą.
Ačiū jums.
Gerbiamasis Viktoras dėl vedimo tvarkos?
Kadangi buvo paminėta mano pavardė… (Šurmulys salėje)
Bet jau labai seniai, aš jau pamiršau.
Nesvarbu!
(Balsai salėje) Aš ne dėl Masiulio… o dėl premjero.
Dėl premjero ir gana konstruktyviai.
Iš pradžių žavėjomės ir manėme, kad eis teisingu keliu.
Man atrodo, kad einama klaidingu keliu, ir norisi prieš balsuojant pasakyti ponui A. Kubiliui, kad Darbo partija ragina ir deklaruoja savo palaikymą, bet teisingiems sprendimams.
Mes esame įsitikinę, kad iš pradžių reikia pasėti…
Čia jau ne replika, kalba.
…o paskui skinti vaisius, o ne atvirkščiai.
Noriu, kad jūs išgirstumėte, nes po dvejų trejų metų teks skinti dar… sunkesnę padėtį…
Gerbiamasis kolega, čia jau ne replika, o kalba.
Dinius.
Trumpa replika.
Tautos priskėlimo frakcijos vardu noriu visiems kolegoms pasakyti, kad mes į tokias replikas nereaguojame, esame geranoriškai nusiteikę ir kviečiame visus balsuoti.
Labai ačiū.
Ačiū už gerą raginimą.
Gerbiamieji kolegos, pasiruošiame balsuoti.
Kas už tai, kad 2009 m.
Valstybės biudžeto ir savivaldybių biudžetų finansinių rodiklių patvirtinimo įstatymas būtų priimtas, balsuoja už, kas nesutinka, balsuoja prieš arba susilaiko.
Balsavimas pradėtas.
Balsavo 124 Seimo nariai.
Už – 77, prieš – 42, susilaikė 5. 2009 m.
Valstybės ir savivaldybių biudžetų finansinių rodiklių patvirtinimo įstatymas priimtas. (Plojimai)
Linkime Vyriausybei nuoširdžiausios sėkmės įgyvendinant priimtą įstatymą.
Replikos po balsavimo.
Gražulis.
Gerbiamasis Andriau Kubiliau, jūs ką tik labai karštai raginote balsuoti už biudžetą.
Aš prisimenu, kad jūs ir praeitoje kadencijoje, kai Vyriausybei vadovavo G. Kirkilas, taip pat labai nuoširdžiai raginote ir pats balsavote už biudžetą, bet jūs dabar kalbate, kad tai padaryta jūsų gyvenime didžiausia klaida, kad balsavote už G. Kirkilą, už jo programą ir už biudžetą.
Ar neatsitiks taip, kad po metų taip pat pamatysite, kad šis biudžetas irgi yra didžiulė klaida ir pats gailėsitės, kaip dabar gailitės, kad balsavote už biudžetą?
Aš manau, jeigu būtų padaryta pertrauka, įsiklausyta į valdančiosios daugumos Seimo narių labai racionalius, šiuolaikinius siūlymus dėl tų nebūtinų investicijų, kurias daro Vyriausybė į visokių ponų, valdovų, ministrų, Užsienio reikalų ministerijos objektus, iš tikrųjų opozicija galbūt balsuotų už biudžetą.
Kadangi…
Petrai, trumpinkite savo kalbų!
…nesubalansuotas, netaupantis šis biudžetas, o tiktai labai naudingas visiems ponams ir karaliams, kurie… (Kalba visi kartu)
Kalba Ministras Pirmininkas A. Kubilius.
Gerbiamieji kolegos, noriu padėkoti už šį rezultatą.
Dar kartą noriu padėkoti, ypač Finansų ministerijos žmonėms, ir iš tiesų turiu gal ir atsiprašyti kolegų, ypač opozicijos, kad naujoji Vyriausybė, kuri tik prieš porą savaičių buvo čia, Seime, patvirtinta, turėjo jūsų prašyti tokio intensyvaus darbo, kad priimtume tokį biudžetą, kurį aš drąsiai galiu pavadinti permainų biudžetu.
Tikiu, kad šiuo sprendimu mes iš tiesų padedame pagrindus tam, kad kiti mūsų valstybės finansų metai būtų ramesni, stabilesni ir kartu išvengtume tų problemų, kurios galėjo kilti, jeigu šiandien nebūtume padarę tokio sprendimo, kokį padarėme.
Ačiū visiems.
Ačiū, premjere.
Balčytis.
Ačiū, gerbiamoji posėdžio pirmininke.
Gerbiamoji valdančioji dauguma, iš tikrųjų mes, opozicija, sveikiname jus, prisiėmus kitų metų biudžetą, kartu prisiėmus ir visą atsakomybę.
Mes, kaip opozicija, jums žadėjome ir savo žodį tesėjom: nedarėm jokių kliūčių dėl procedūrinių dalykų ir šiandien priėjome natūraliai iki šio momento.
Kuo šis biudžetas pasižymėjo?
Iš esmės niekuo, tiktai 300 mln. Lt jūs sumažinote išlaidas.
Jeigu praeitų metų fiskalinis deficitas buvo 1 mlrd., tai šiuo metu yra 1,5 mlrd. Jūs paprasčiausiai paėmėte iš vienų, paskyrėte kitiems ir sakote, kad tai bus permainų biudžetas.
Sėkmės įgyvendinant.
Nuo šio sprendimo priklausys daugelio žmonių ir verslo likimas.
Mes norėtume, kad mūsų nuogąstavimai ir mūsų įspėjimai nepasitvirtintų, bet, deja, gyvenimas, matyt, parodys ką kita.
Tai dar kartą manau, kad jūs patys balsuodami prisiėmėte atsakomybę. (Balsas salėje: „Taip, be abejo.“)
Ačiū už palinkėjimus.
Bekintienė.
Gerbiamieji Seimo nariai, artėja didžiosios metų šventės – Šventos Kalėdos ir Naujieji Metai.
Šiuo metu yra ramybės ir susitaikymo metas.
Tai yra gera proga prisiminti Seimo nario priesaiką: ištikimai tarnauti Tėvynei, demokratijai, Lietuvos žmonių gerovei.
Dėkui jums.
Ačiū, Danute, už priminimą, kad ne tik šventės artėja, bet yra ir adventas, reikėtų susikaupimo ir mažiau aistrų.
Dabar K. Glaveckas.
Gerbiamieji kolegos, noriu padėkoti, kaip ir Ministras Pirmininkas, už priimtą biudžetą, ir noriu pasakyti, kad Lietuva gavo pirmą gerą žinią, kad jau yra kitų metų biudžetas.
Opozicijai noriu pasakyti, kad opozicijos priedermė yra siūlyti Vyriausybei padaryti tai, ko jinai negali padaryti, tačiau jinai negali siūlyti to, kas prieštarauja valstybės interesams.
Tai aš siūlau ateityje ir kitais klausimais, kurie bus susiję su biudžetu, būti konstruktyvia opozicija, o ne griaunančia.
Ačiū.
Ačiū, kolega.
Ir dar Viktoras.
Aš irgi norėčiau Darbo partijos frakcijos vardu valdančiajai daugumai palinkėti gerų darbų ir, aišku, kad nepasitvirtintų blogiausios prognozės.
Noriu priminti, kad šiandien žurnale „Veidas“, man atrodo, buvo parašyta gera statistika – vienam dirbančiam tenka 3,5 nedirbančių žmonių.
Todėl norėtųsi priminti R. Reigano frazę, kurią jis universitete pasakė: kas mūsų didvyriai?
Didvyriai – tai mūsų verslininkai, kurie kuria ir išlaiko valstybę.
Todėl noriu pasakyti, kad verslininkų padėties negalime tiek bloginti, kiek dabar ruošiamės tai daryti.
Jie investuoja laiką, pinigus, sveikatą, kartais net gyvybę, nes bankroto atveju Lietuvoje ne vienas pakėlė prieš save ranką.
Todėl, gerbiamieji, noriu dar kartą pono A. Kubiliaus paprašyti pažiūrėti, jau Vyriausybės sprendimais palengvinti, ypač palengvinti tose vietose, kur prekė, kurią galima pakeisti importinėmis prekėmis… negalime didinti mokesčių, tai yra klaida ir gali būti pražūtinga.
Ačiū.
Ačiū.
Ministras A. Čaplikas.
Tiesiog norėčiau kreiptis į Seimo narius, kad neatsipalaiduotume, nes mūsų laukia kitas svarbus klausimas – Sveikatos draudimo fondo biudžeto patvirtinimas.
O kas čia įvyko?
Tiesiog Seimas patvirtino valstybės biudžetą, nacionalinį biudžetą.
Devyneri metai, devintas mano biudžetas – visada būdavo opozicijos nuogąstavimų, visada buvo pozicijos pritarimų.
Tiesiog mes padarėme tą darbą, kurį turėjome padaryti visi kartu.
Uoka labai seniai ir kantriai laukė.
Gerbiamieji kolegos, atkreipiu dėmesį, kad opozicijos lyderio vaidmenį svarstant biudžetą atliko V. Mazuronis, o ne G. Kirkilas.
Mes dėkingi Valentinui.
Kadangi už Valentino pasiūlymus ir mes iš dalies balsavime, ir socialdemokratai, tai gal jie atsisakytų opozicijos lyderio teisės, perleistų ją Valentinui?
Dar suteikiu žodį opozicijai.
Andriukaitis.
Tuo norėčiau baigti replikas po balsavimo.
Prašau, Vyteni.
Ačiū, gerbiamoji posėdžio pirmininke.
Manau, dabar priėmus valstybės biudžetą atsakomybė tenka ne tik valdančiajai daugumai, šiuo atveju turbūt atsakomybės naštą turės dalytis ir Respublikos Prezidentas, kuris turės įvertinti šio biudžeto pliusus ir minusus, o ypač lydinčiųjų teisės aktų.
Esu įsitikinęs, kad Socialdemokratų frakcija tikrai kreipsis į Prezidentą, kad jis pasvertų, ar tikrai lengva ranka galima pasirašyti šį biudžetą.
Mes pirmą kartą turime situaciją, kai priimant biudžetą taip kardinaliai keičiami įstatymai, susiję su biudžeto pajamomis, ir pirmą kartą turime tokį gausų, kaip sakyti, konstitucinių neatitikčių faktą.
Manau, kad mes kreipsimės į Prezidentą, kad jis tikrai pasvarstytų, ar neverta grąžinti šio įstatymo dar kartą Seimui tobulinti.
Gerbiamieji kolegos, aš suprantu, kad biudžetą priėmus visi norite kalbėti, bet dar laukia labai ilgas darbas ir kiti biudžetai.
Trumpai ministras R. J. Dagys.
Labai norėčiau pratęsti gerbiamojo V. P. Andriukaičio mintį.
Mes ėmėmės tikrai labai didelio darbo.
Vien tiktai spręsdami kartu su biudžetu ir „Sodros“ problemas, mes išsprendėme problemą, kurią sudaro 2,5 karto didesnės lėšos nei viso krašto apsaugos biudžeto.
Turėjome surasti rezervų spręsti jūsų paliktai problemai.
Plius 1 mlrd. 800 – dar 1,5 krašto apsaugos biudžeto, kurį turėjome sutaupyti, palyginti su jūsų biudžetu.
Tokio masto problemos nesprendė nė viena dauguma, aš sveikinu mūsų kolegas, kurie išlaikėme šį egzaminą.
Ačiū, kolegos.
Visi kalbėjote.
Dabar kviečiu į tribūną Seimo narį E. Klumbį, kuris yra pateikęs kreipimąsi į Seimą.
Gerbiamieji kolegos, tai yra ne pareiškimas, tai yra statutinis 43 Seimo narių kreipimasis į Seimą.
Aš trumpai supažindinsiu.
Vadovaudamiesi Seimo statuto 160 straipsniu, kreipiamės į Seimą, nes, priimant toliau išvardytus įstatymus, buvo šiurkščiai pažeistas Seimo statutas.
Pagal Seimo statuto 157 straipsnio 6 dalį, per įstatymo priėmimą Seimo posėdyje turi būti balsuojama dėl kiekvieno įstatymo straipsnio, po to pagal 159 straipsnį balsuojama dėl viso įstatymo projekto.
Šių metų gruodžio 18 ir 19 d., tai yra tie naktiniai posėdžiai, 10 įstatymų, aš jų nevardinsiu, buvo priimti šiurkščiai pažeidžiant Statutą, nes nebuvo balsuojama pastraipsniui.
Šitą kreipimąsi aš perduodu posėdžio pirmininkei.
Aš manau, kad toliau bus viskas padaryta taip, kaip reikalauja Statuto 160 straipsnis.
Ačiū.
Perduosime Etikos ir procedūrų komisijai.
Gerbiamieji kolegos, pertrauka iki 17.45 val.
Tikrai labai kviečiu visus grįžti į salę, bus ne mažiau svarbūs klausimai, nes bus pristatomas Privalomojo sveikatos draudimo fondo biudžetas.
Gerbiamieji kolegos, tęsiame mūsų posėdį.
Kitas mūsų darbotvarkės klausimas 2-6a – projektas Nr. XP-3425(4).
Pranešėjas – Biudžeto ir finansų komiteto pirmininkas ponas K. Glaveckas.
Kolegos, tai yra Nr. XP-3425(3).
Priėmimas pastraipsniui.
Noriu patikslinti.
Aš taip pat turiu ketvirtąjį variantą, nors darbotvarkėje buvo įrašytas trečiasis.
Aš patikslinu, tikrai ketvirtasis variantas.
Ačiū, kolegos, už pastabą.
Projekto ketvirtasis variantas.
Svarstome priėmimo stadijoje pastraipsniui.
straipsnis.
Pasiūlymų nėra.
Dėl motyvų užsirašiusių nėra.
Ar galime sutarti bendru sutarimu dėl 1 straipsnio?
Dėkoju, kolegos.
straipsnis.
Pasiūlymų nėra.
Nėra užsirašiusių dėl motyvų.
Ar galime sutarti bendru sutarimu?
Dėkoju.
straipsnis.
Balsai salėje) Kolegos, ar galėtume sutarti bendru sutarimu dėl 3 straipsnio?
Balsai salėje) Negalime.
Prašom registruotis ir balsuoti.
Kas pritariate 3 straipsniui, prašom balsuoti.
Gerbiamieji kolegos, už balsavo 60, prieš – 18, susilaikė 6. 3 straipsniui pritarta.
Dėl vedimo tvarkos – K. Daukšys.
Prašom.
Pirmininke, jūs kaip dzūkas labai skubate.
Gal šiek tiek neskubėkite, žvilgtelėkite į mūsų pusę, mes pasakysime, ar norime kalbėti, ar nenorime.
Ačiū.
Gerbiamieji kolegos, aš žiūriu į ekraną, niekas neužsirašo, todėl einame pastraipsniui.
(Balsai salėje) Supratau.
Sumažinsime tempą.
4 straipsnis.
4 straipsniui yra Seimo narių A. Endzino ir E. Tamašausko pataisa.
Prašom, pirmininke.
Gerbiamieji kolegos, Biudžeto ir finansų komitetas svarstė Seimo narių A. Endzino ir E. Tamašausko pasiūlymą.
Aš pateiksiu, jeigu neprieštarautumėte.
Pirmininke, gal tegul pateikia autoriai.
Galiu aš… 
Aš gal trumpai pakomentuosiu.
Esmė yra ta, kad šio Gyventojų pajamų mokesčio įstatymo atitinkamas straipsnis galiotų iki 2009 m. gruodžio 31 d.
Aš galiu pasakyti, kad situacija gali keistis ir anksčiau.
Todėl manau, komitetas mano, kad neverta apibrėžti tos datos.
Gali būti anksčiau, gali būti vėliau, priklausys nuo finansinio stabilumo situacijos.
Komitetas nepritarė šiai pataisai, bet labai gerbia nuomonę.
Supratome.
Teikia Seimo narys A. Endzinas.
Dėkoju komiteto pirmininkui už gerą ir šiltą atsiliepimą.
Mes manome ir tikimės, jeigu pagerėtų situacija anksčiau, visada galima grįžti ir pataisyti šitą įstatymo straipsnį.
Jo apibūdinimas idealiai tikslus ir neturiu ką pridėti.
Tai yra numatyta, kad įstatymas galioja iki 2009 m. gruodžio 31 d.
Jūs atsiimate pataisą?
Ne, aš siūlau balsuoti.
Dėl pataisos.
Už – A. Kubilius.
Gerbiamieji kolegos, aš beveik ir pritarčiau, mes visur kalbame apie laikinumą, bet yra vienas klausimas.
Gyventojų pajamų mokesčio tarifo laikinumas, kyla klausimas, ką tai reiškia?
Prie ko grįšime po to, kai pasibaigs laikinasis periodas.
Nes, kai kalbame apie laikiną tarifą, tai visada kalbama apie tai, kad bus grįžtama prie kažko.
Aš šiek tiek abejočiau, ar tikrai verta rašyti apie laikinumą šiuo atveju, nes tai gali būti suprasta, kad paskui bus grįžtama prie 24 %.
Prieš – J. Veselka.
Aš dėl viso.
Čia aš esu už.
Supratau.
Ar dėl straipsnio L. Graužinienė?
Dėl viso.
Gerbiamieji kolegos, registruojamės ir balsuojame.
Kas pritaria Seimo nario A. Endzino pataisai? (Balsai salėje)
Už – 33, prieš – 4, susilaikė 49.
Taigi pataisai nepritarta.
Dabar už visą 4 straipsnį.
L. Graužinienė.
Dėl vedimo tvarkos – ponas E. Endzinas.
Prašom.
Dėkoju, gerbiamasis pirmininke.
Aš teikiau ir komiteto pirmininkas pateikė, kartu papildėme pasiūlymo tik vieną dalį.
Pasiūlymas turi ir antrą dalį.
Jeigu jūs leistumėte, mes galėtume prie jo grįžti.
To paties straipsnio.
Dėkoju.
Jūs siūlote nesvarstyti pasiūlymo antros dalies?
Taip.
Kadangi pirmai nepritarta, antrosios nesvarstome.
Mes taip ir supratome.
Dėkojame.
Dėl viso 4 straipsnio L. Graužinienė, taip?
J. Veselka irgi dėl viso įstatymo projekto?
Kolegos, jūs ne ten registruojatės.
(Balsai salėje) Dėl straipsnio.
Prašom.
J. Veselka.
Gerbiamieji kolegos, aš nesuprantu, kodėl jūs nepritarėte gerbiamojo A. Endzino pasiūlymui.
A. Kubiliaus paaiškinimas yra visiškai ne toks, kokio reikėtų.
Jeigu jūs pasigilintumėte į šią visą mokesčio sistemą, ji tokia sudėtinga yra, tokia paini, kad ją reikės keisti.
Jeigu būtų priimta gerbiamojo A. Endzino pataisa, tai būtų duotas signalas Vyriausybei, kartu ir mums, kad reikia rengti naują Gyventojų pajamų mokesčio įstatymą, kurį, manau, reikės keisti po pusmečio.
Yra keli dalykai, aš paskui paaiškinsiu.
Jūs dabar čia rašote 15 % tarifas.
Taip.
Lyg ir taip visi linksite, bet įsidėmėkite, noriu paaiškinti skirtumą.
Anksčiau ir sveikatos apsauga buvo apmokestinama, kai buvo iš visų pajamų atimamas neapmokestinamasis minimumas, dabar 15 % tarifu yra apmokestinamas gyventojų pajamų mokestis, o šešių tarifu jau apmokestinamos visos pajamos ir nuo 800 Lt, neatimant neapmokestinamojo minimumo.
Taigi iš viso gaunamas ne 21 % pajamų mokesčio tarifas, jeigu įvedame sveikatos, o jau daugiau.
Štai šita painiava iš esmės labai neigiamai atsiliepia mažas pajamas gaunantiems žmonėms.
Todėl A. Endzino pasiūlymas būtų labai „įsipaišęs“ į šią sistemą.
Dabar jis neįrašomas ir bus painiava, gerbiamieji.
Todėl siūlau šiam straipsniui nepritarti.
Gerbiamieji kolegos, mes nesiūlėme svarstyti antros pono A. Endzino pataisos, arba 2 punkto, nes komiteto pirmininkas sakė, kad čia yra susiję.
Bet ponas A. Endzinas teigia, kad tai nesusiję, ir prašo balsuoti.
Aš norėčiau, kad ponas K. Glaveckas pakomentuotų, ar susiję, ar ne.
Mokesčių įstatyme viskas yra tarpusavyje susiję.
Pataisos turinys yra, kad iki 2009 m. gruodžio 31 d. 15 % pajamų mokesčio tarifas, o nuo 2010 m. sausio 1 d. – 14 % pajamų mokesčio tarifas taikomas pajamoms iš paskirstyto pelno.
Iš esmės tik kitai daliai reikalavimas yra vėl toks pats.
Kitaip sakant, pasakyti aiškų terminą, kada bus daroma taip.
Aš manau, tik Dievas ir Vyriausybė, ir mes žinome, kada ta situacija pasikeis, kada mes galėsime grįžti prie kitokios tvarkos – lengvesnės ar kitokios.
Dabar apibrėžti, kad sausio 1 d. tas viskas įvyks… 
Tai yra protinga ir gerai, bet komitetas nepritaria tam.
Seimo narys A. Endzinas.
Gerbiamasis kolega, jūs galite pateikti savo pataisą iš darbo vietos.
Prašom.
Dėkoju, pirmininke, kad stovėjimu vis dėlto galima pasiekti galimybę pakalbėti.
Iš tikrųjų 21 val.
30 min. galima iš esmės aptarti klausimus niekur nebeskubant, aš manau.
Tą palaikys ir opozicija savo kantrybe ir tikriausiai mes visi, kurie esame nusprendę pasiekti kiek galima didesnės kokybės.
Bet iš esmės klausimą jau pristatė K. Glaveckas, stovėdamas tribūnoje.
Iš tikrųjų aš neturiu daugiau ką pridėti.
Ačiū.
Gerbiamieji kolegos, registruojamės ir balsuojame.
Dėl motyvų ar yra norinčių kalbėti?
Dėl A. Endzino pasiūlymo antros dalies.
A. Šedžius.
Dėl viso straipsnio?
Tai dėl viso straipsnio mes jau esame kalbėję.
Vienas už, vienas prieš.
Mes dabar balsuojame dėl antros Seimo nario A. Endzino pataisos.
Registruojamės.
Buvo kalbėta tik dėl motyvų viso straipsnio, nebuvo balsuojama.
Grįžtame prie pono A. Endzino antros pataisos.
Registruojamės ir balsuojame.
Gerbiamieji kolegos, už balsavo 50, prieš – 5, susilaikė 38.
Seimo nario A. Endzino pataisai yra pritarta.
Prašom.
Seimo narys A. Kubilius.
Gerbiamieji kolegos, aš manau, kad įvyko nesusipratimas, nes… (Balsai salėje) Minutėlę!
Nepritarus pirmai daliai, antra dalis nelabai turi prasmę.
Aš siūlyčiau Seimo nariams perbalsuoti dar kartą.
Frakcijos vardu aš siūlau tai padaryti.
Prašymas yra teisėtas.
Registruojamės ir balsuojame, kolegos.
(Triukšmas salėje) Registruojamės ir balsuojame dar kartą.
Frakcijos vardu buvo paprašyta perbalsuoti. (Balsai salėje)
Gerbiamieji kolegos, už balsavo 38, prieš – 10, susilaikė 51.
Pataisai nėra pritarta.
Replika po balsavimo – K. Daukšys.
Ačiū, pirmininke.
Iš tikrųjų Ministras Pirmininkas, kad ir kaip mes visi jį gerbtume, neturi čia, Seimo posėdyje, daugiau negu vieną balsą.
Ir siūlyti perbalsuoti jau vieną kartą nubalsuotą dalyką!..
Dėl ko?
Nėra kaip, kad jis, kaip Ministras Pirmininkas, galėtų tai daryti.
Antras dalykas, jeigu išeina toks nesusipratimas ir trys liberalai nesusitaria, vienas sėdi Seimo Pirmininko poste, kitas – tribūnoje, o trečias – tenai, tai aš frakcijos vardu siūlau padaryti šio klausimo svarstymo pertrauką iki kito posėdžio, kad būtų viskas aišku.
Ir visi balsuotų, kaip priklauso.
Ar jūs siūlote frakcijos vardu?
(Balsai salėje) Taip.
Opozicinės frakcijos vardu yra siūloma atidėti kitam posėdžiui.
Registruojamės ir balsuojame, kas už šį pasiūlymą.
Už – 35, prieš – 55, susilaikė 11.
Daroma pertrauka iki kito posėdžio.
Dėl šio straipsnio daroma pertrauka, dėl 4 straipsnio.
(Triukšmas salėje) Gerbiamieji kolegos, aš taip supratau, kad buvo siūloma dėl šio straipsnio daryti pertrauką.
(Balsai salėje) Supratau.
Pagal Seimo statutą išties daroma šio projekto pertrauka iki kito posėdžio.
Dėkoju.
Teisės ir teisėtvarkos komitetas daug kartų svarstė Pilietybės įstatymo projektą, tačiau pagrindinio komiteto pagrindinė išvada yra priimta 2009 m. spalio 9 dieną.
Jos esmė yra ta, kad komitetas nusprendė pritarti komiteto patobulintam Lietuvos Respublikos pilietybės įstatymo projektui ir komiteto išvadoms.
Šeši buvo už tokį sprendimą, vienas susilaikė.
Dėkoju.
Kviečiu J. Karosą, Užsienio reikalų komiteto atstovą.
Ar yra?
Kas pateiks Užsienio reikalų komiteto išvadą?
Matau J. Karosą.
Kviečiu, gerbiamasis kolega, pateikti jūsų komiteto išvadą dėl Pilietybės įstatymo projekto.
Dėkui, gerbiamasis pirmininke.
Gerbiamieji kolegos, Užsienio reikalų komitetas, kaip papildomas komitetas, svarstė įstatymo projektą ir su tam tikromis pastabomis jam pritarė.
Už šias išvadas ir pastabas balsavo 8 Seimo nariai, 3 balsavo prieš ir vienas susilaikė.
Dėkoju.
Kviečiu Žmogaus teisių komiteto pirmininką A. Lydeką.
Ar kitas komiteto narys pateiks išvadą?
Nematau, kas pateiks komiteto išvadą.
D. Kuodytė pateiks.
Gerbiamieji kolegos, Žmogaus teisių komitetas kaip papildomas 2009 m. birželio 17 d. posėdyje svarstė Pilietybės įstatymo projektą.
Balsavimo rezultatai – pritarta bendru sutarimu.
Dėkoju.
Gerbiamieji kolegos, dabar diskusijos.
Užsirašęs kalbėti J. Veselka.
Nematau salėje.
K. Masiulis.
Nėra.
E. Klumbys.
Nėra.
J. Sabatauskas.
Nėra.
Ką gi, kolegos, sutaupėme laiko.
Dabar kviečiu Teisės ir teisėtvarkos komiteto pirmininką S. Šedbarą ir įstatymą svarstysime pastraipsniui, tiksliau, pateiktas pataisas.
Pirmoji pataisa 1 straipsniui yra Seimo nario G. Navaičio.
G. Navaičio nematau.
Kokia komiteto išvada?
Komitetas nepritarė.
Tai yra siūlymas, ko gero, galima tik įžvelgti lenkiškąjį variantą, kai valstybė traktuoja, kad kiekvienas pilietis yra jos pilietis, ir jeigu turi kitos šalies pilietybę, nutyli, lyg ir apsimeta, kad nemato.
Mes manome, vis dėlto tai būtų visiškas dvigubos pilietybės legalizavimas ir tai prieštarautų Konstitucijos 12 straipsniui.
Gerbiamasis pirmininke, kai nėra pranešėjo, norėčiau, kad jūs trumpai pateiktumėte pataisos esmę.
Pataisos esmė yra tokia, kad siūloma papildyti, kad šis įstatymas nereglamentuoja Lietuvos Respublikos piliečių santykių su kitomis valstybėmis.
Žodžiu, jeigu Lietuvos pilietis turi santykį ir su kita šalimi, tai šis įstatymas visiškai to nemato, taip sakykime paprasta kalba.
Gerbiamieji kolegos, ar mes galėtume bendru sutarimu pritarti komiteto nuomonei?
Primenu, kad komitetas pataisai nepritarė.
Nėra kitų nuomonių arba pasiūlymų.
Pritarta komiteto išvadai.
2 straipsnis.
Yra Užsienio reikalų komiteto pasiūlymas, kuriam komitetas nepritarė.
Gal Užsienio reikalų komiteto atstovas galėtų pateikti?
Prašom.
Gal J. Karosas?
Tuoj, minutėlę, įjungsiu.
Jeigu komitetas nepritarė, aš manau, mes neturime ypatingų ginčų dėl to.
Atsisakote?
Taip.
Gerai.
Dėkoju.
3 straipsniui – kita Užsienio reikalų komiteto pataisa.
Taip pat atsisako komitetas savo pasiūlymo.
6 punktui taip pat yra komiteto pasiūlymas, kuriam nepritarė pagrindinis.
Ar Užsienio reikalų komitetas atsisako?
(Balsai salėje) Per mikrofoną, gerbiamasis kolega.
Nelabai norėtume šito atsisakyti, bet nežinau, kaip kolegos Seime mąsto.
Tai gal pateikite 6 punkto esmę – lietuvių kilmės asmuo.
Lietuvių kilmės asmuo, kurio tėvai ar seneliai arba vienas iš tėvų ar senelių visą gyvenimą yra ir buvo lietuviai, ir pats asmuo visą gyvenimą laiko save lietuviu.
Prašau, pirmininke.
Komitetas siūlo šiek tiek kitokią formuluotę.
Jeigu pažiūrėtumėte į įstatymo projektą, ji yra labai artima.
Bet komitetas siūlo dar esminį papildymą, kad toks asmuo, kuris save laiko lietuviu, pretenduodamas turėti pilietybę, turi raštu tai ir deklaruoti, nes nėra mechanizmo, kuriuo būtų fiksuojamas laikymas savęs lietuviu.
Kaip tą fiksuoti?
Reikėjo gal fiksuoti, kad mes tik iš dalies pritarėme, nes iš esmės tas lieka, bet mes papildomai rašome, kad būtų fiksavimo mechanizmas, tas pareiškimas, kad aš save iš tiesų laikau lietuviu.
Aš nežinau, galbūt Užsienio reikalų komitetas sutiks su tokia formuluote, jeigu į patį įstatymo tekstą žiūrėtume.
Gerbiamieji kolegos, kadangi vis tiek pataisa buvo pateikta ir J. Karosas nedrįsta vienareikšmiškai komiteto vardu atsiimti šitos pataisos, tai galbūt balsuojame.
Dėl motyvų yra užsirašęs kalbėti J. Sabatauskas.
Prašom.
Ačiū, gerbiamasis pirmininke.
Aš tiek dėl šito siūlymo, tiek dėl paties straipsnio, kur komitete apsispręsta.
Iš esmės mes vėl lipame ant to paties grėblio.
Jau Konstituciniame Teisme, kai buvo ankstesnė įstatymo redakcija, kur buvo nustatyta galimybė turėti dvigubą pilietybę lietuvių kilmės asmenims, ir atsimenate, kad kaip tik dėl to buvo kreiptasi, kad diskriminuojamos kitos tautybės, ir Konstitucinis Teismas aiškiai pasakė, kad šiuo požiūriu yra prieštaravimas Konstitucijai, kad negalima diskriminuoti kitos tautybės asmenų, kurie buvo visada ir nuo amžių, kelis amžius gyveno čia, mūsų žemėje, ir save laikė Lietuvos piliečiais, ir jie neturės teisės į tokią galimybę, o tik bus nustatyta lietuviams.
Todėl tiek dėl šito siūlymo, tiek dėl projekte siūlomo, kur siūloma lietuvių kilmės asmenims Europos Sąjungos ar NATO piliečiams, būtent dėl lietuvių kilmės, aš prieštarauju.
Čia buvo motyvai prieš.
Dabar motyvai už – A. Ažubalis.
Už – turiu omeny už Užsienio reikalų komiteto pataisą, pasiūlymą.
Gerbiamieji kolegos, tiesiog šiuo Užsienio reikalų komiteto siūlymu yra atsižvelgiama į Teisės instituto pateiktą pastabą ir užkertamas kelias galimam piktnaudžiavimui lietuviška kilme, kad nebūtų taip, kad visą gyvenimą buvęs vienos ar kitos tautybės asmuo, užsinorėjęs gauti Lietuvos Respublikos pilietybę supaprastinta tvarka, staiga taptų… pradėtų save kildinti ir sakyti, kad jis yra lietuvis, ypač žinant dabar, kai Lietuvos pilietybė yra patraukli kai kurioms trečiosioms valstybėms, kai Lietuva yra ir NATO narė, ir Europos Sąjungos narė.
Tą faktą mes visi žinome ir puikiai suprantam.
Ačiū.
Gerbiamieji Seimo nariai, balsuojam.
Kas pritaria Užsienio reikalų komiteto šeštam pasiūlymui 3 straipsnio 6 punktui… 2 straipsnio 6 punktui dėl lietuvių kilmės asmens apibrėžimo, kuriam nepritarė pagrindinis komitetas? (Balsai salėje)
Balsavo 57 Seimo nariai: už komiteto pasiūlymą – 21, prieš – 12, susilaikė 24.
Pasiūlymui nepritarta.
Kitas pasiūlymas dėl 7 punkto.
Seimo narys M. Varaška ar yra?
Nėra.
Galbūt komiteto pirmininkas trumpai pristatys pasiūlymo esmę ir komiteto išvadą.
Pasiūlymas yra susijęs… Čia iš eilės yra keletas pasiūlymų, bet dabar M. Varaškos dėl palikuonių.
M. Varaška siūlė, kalbant apie palikuonius, apsiriboti vaiku, vaikaičiu, išbraukiant provaikaitį, taip pat kiekvienas kitas naujos kartos asmuo.
Komitetas iš tiesų sutiko su tuo, kad kiekvienas kitas naujos kartos asmuo turi būti išbrauktas, kai tobulino projektą, tačiau provaikaitį paliko, ir apsiriboja, mano, galų gale atsižvelgdamas į okupacijos eigą, į 1940 m. išvykusių ir pagal amžių išsidėsčiusių asmenų lūkesčius, kad ties provaikaičiu ir galėtų būti užbaigta sąvoka „Lietuvos Respublikos piliečio palikuonis“.
Toks yra komiteto apsisprendimas.
Gerbiamieji kolegos, kadangi nėra, kas pasisako prieš… 
Gerbiamasis Egidijau, aš noriu pasiūlyti: gal bendru sutarimu mes visi galėtume pritarti komiteto nuomonei, nes nėra kas… E. Klumbys nori pasisakyti dėl pasiūlymų.
Prašau.
Taip, aš noriu paremti gerbiamojo M. Varaškos siūlymą.
Manau, kad jis yra labai išlaikytas ir atitinka teisės normas, nes jeigu mes pažiūrėtume tuos ainius, daugumos vaikai jau sunkiai kalba lietuviškai ir turi supratimą apie Lietuvą, bet jie išlaiko teisę būti Lietuvos piliečiais.
Jeigu dabar mes kalbame apie provaikaičius, tai šioje situacijoje mes iš tikrųjų turėsime nemažą piliečių grupę, kuri nei supratimo apie Lietuvą turi, nei kalba lietuviškai.
Tai kam mums reikia dirbtinai išplėsti piliečių būrį?
Kiek aš prisimenu šią visą Pilietybės įstatymo epopėją, iš pradžių buvo tiktai vaikai, po to – anūkai, o dabar mes jau einame dar toliau – iki proanūkių.
Todėl aš manyčiau, kad reiktų paremti gerbiamojo M. Varaškos siūlymą.
Gerbiamieji kolegos, balsuojam.
Kas pritaria Seimo nario M. Varaškos pasiūlymui, kuriam komitetas pritarė iš dalies?
Už pasiūlymą 24, prieš – 5, susilaikė 32.
Ar galime pritarti bendru sutarimu komiteto išvadai pritarti iš dalies?
Dėkoju, kolegos.
Kitas pasiūlymas – Seimo nario S. Stomos 7 punktui.
Ar yra autorius?
Taip, prašau pristatyti savo pasiūlymą dėl Lietuvos Respublikos piliečių palikuonių.
Atsiprašau, nepasiėmiau, dabar neturiu po ranka.
Atsiprašau.
Tai gal komiteto pirmininkas trumpai pristatys?
Gerai.
Kolega S. Stoma siūlo taip, kaip dabar mes sutarėme, tiesa, dar su komiteto išbraukta sąvoka „kiekvienas kitas naujos kartos asmuo“, įrašyti tokią sąlygą: „kurio bent vienas iš tėvų pagal prigimtį yra lietuvių kilmę įrodantis asmuo“.
Komitetas nepritarė tokiam papildymui dėl to, kad čia, 7 punkte, yra sakoma: „Lietuvos Respublikos piliečio palikuonis“.
Vadinasi, asmuo iki 1940 m., iki okupacijos, buvo pilietis ir su juo ir siejama palikuonio samprata.
Kilmės dalykai – jau visai pagal kitus straipsnius.
Tai atkūrimo, lengvatiniai dalykai.
Bet čia yra būtent piliečio palikuonis, ir mes labai trumpai turime pasakyti, kiek piliečių kartų mes pripažįstame.
Tai čia su kilme visiškai nesusiję, ir tai yra kiti įstatymo straipsniai.
Galbūt Sauliaus siūlymas ir geras, bet tik ne toj vietoj.
Tai aš siūlau pritarti komiteto pozicijai.
Gal kolega S. Stoma atsiims savo pasiūlymą?
Gerai, atsiimu.
Dėkoju.
Nereikia balsuoti.
Kitas Užsienio reikalų komiteto pasiūlymas…
Tai jau yra iš esmės tas pats, kaip M. Varaškos.
Balsuota, čia jums apsispręsti.
Taip.
Vis dėlto A. Ažubalis prašo žodžio dėl šio pasiūlymo.
Prašau.
Ačiū, gerbiamasis pirmininke.
Aš tik noriu pasitikslinti: ar čia kalbama apie projekto 7 straipsnį?
Ne, ne, 7 punktą.
Ne, čia kalbama apie 7 punktą.
Dėl analogiško pasiūlymo kaip ir apsispręsta ir Seimo nariai pritarė komiteto…
2 straipsnio septinto… 
Palaukite, dabar keičiamo įstatymo?..
7 dalis.
Ar galėtų ponas Stasys padėti man susirasti tą vietą?
2 straipsnio 7 dalis.
Kolegos, jeigu leisite, aš paaiškinsiu.
Būkite malonus.
Mes pritarėme iš dalies kuriai daliai?
Mes iš tiesų sutikome išbraukti, kaip ir siūlė Užsienio reikalų komitetas, frazę „taip pat kiekvienas kitas naujos kartos asmuo“.
Dėl šito mes sutinkame.
O dėl provaikaičio mes jau balsavome ir ties ta vieta ir apsisprendėme.
Tai šioje vietoje pritarimas iš dalies faktiškai beveik atitinka Užsienio reikalų komiteto poziciją.
Gerbiamieji kolegos, mes iš tikro baigėme šitą etapą, Seimas apsisprendė.
Aš vis dėlto siūlyčiau negrįžti prie to klausimo.
3 straipsnis.
3 straipsniui yra Užsienio reikalų komiteto pasiūlymas, kuriam komitetas pritarė iš dalies.
Kas komiteto vardu galėtų pasakyti, ar komitetą tenkina toks sprendimas?
J. Karoso nematau.
Prašau pirmininką.
Kolegos, čia yra pritarta iš dalies todėl, kad tie patys žodžiai išdėstyti pagal šiek tiek kitokią teisinę logiką ir kita redakcija.
Principas yra tas pats: komitetas siūlė, kad, išskyrus atskirus atvejus, niekas negali būti kartu ir kitos valstybės pilietis, o komitetas siūlo, kad negali būti ir kitos valstybės pilietis, išskyrus šiame įstatyme numatytus atskirus atvejus.
Tiesiog juridinės technikos požiūriu čia yra kitaip suredaguota.
Čia tas pats yra.
Gerbiamasis Justinai, tenkina komitetą tokia išvada?
Tenkina.
Pritariam, gerbiamieji kolegos, komiteto redakcijai?
Dėkoju.
Taip pat šiam straipsniui yra Seimo nario G. Navaičio pasiūlymas.
G. Navaitis yra.
Prašau pristatyti pasiūlymą 3 straipsnio 4 daliai.
Jūs nespaudykite…
Jau matau, įsijungė.
Kadangi teikiau daug pasiūlymų, tai čia, regis, pasiūlymas dėl pilietybės atėmimo, ar apie tai kalbama?
Aš galiu patikslinti.
Tai yra 3 straipsnio 4 dalis, kurioje pasakyta, kad Lietuvos Respublikos pilietis negali būti kartu ir kitos valstybės pilietis, išskyrus šiame įstatyme numatytus atskirus atvejus.
Jūsų pasiūlymo esmė, kolega, yra tokia: išbraukti šią dalį ir visiškai tada prieiti prie nulinio varianto – dviguba pilietybė leidžiama šimtu procentu.
Komiteto išvada… 
Jūs pristatėte autoriaus pasiūlymą, pristatėte komiteto nuomonę.
Gerbiamieji kolegos, registruojamės ir balsuojame.
(Balsai salėje) Autorius dar prašo žodžio, bet už jus kaip ir pristatė projektą.
Ačiū.
Gerbiamasis posėdžio pirmininke, tikrai negalime su tokiais pasiūlymais sutikti, nes jie visiškai nedera su Lietuvos Respublikos Konstitucija.
Tokių pataisų teikėjai turėtų savo siūlymus su Konstitucija suderinti, o jeigu jie to nedaro, tai pranešėjas turėtų tą akcentuoti ir dėl jų balsuoti mes negalime.
Mums ir Statutas, ir pati Konstitucija neleidžia už tokius dalykus šitaip balsuoti, nes tada reikia kartu teikti ir Konstitucijos pataisą, kurios mes neturime.
Taigi prašau neteikti šio pasiūlymo balsuoti, grąžinti iniciatoriui, tegu ruošia Konstitucijos pataisą ir tada mes galėsime apie jo tokius siūlymus kalbėti.
Ačiū.
G. Navaitis atsiima savo pasiūlymą ar prašo balsuoti?
Visgi autorius neatsiima savo pasiūlymo.
Gerbiamieji kolegos, registruojamės.
Tik dabar įsijungė mikrofonas.
Tai ar galiu pasisakyti šiuo klausimu teikdamas tuos pasiūlymus, ar kaip?
Gerbiamieji kolegos, tada aš turiu tokį prašymą, nes jau kartojasi kelintą sykį, kai eina jūsų pasiūlymai, būkite geri, bent laiku žinokite, kokį pasiūlymą teikėte, kad nereikėtų pagrindinio komiteto atstovui aiškinti, ką jūs pasiūlėte.
Prašau, gerbiamasis Gediminai.
Čia buvo pasakyta, kad pasiūlymas neatitinka Konstitucijos.
Norėčiau priminti Konstitucijos 12 straipsnio 2 dalies nuostatą, kad Lietuvos valstybės požiūriu dvigubą pilietybę turėtų tik tie asmenys, kuriems Lietuvos Respublikos pilietybę suteikia Prezidentas išimties tvarka.
Visais kitais atvejais asmenys būtų laikomi turinčiais tik vieną pilietybę – Lietuvos Respublikos.
Todėl šis siūlymas tobulai atitinka Konstituciją.
Juo labiau jis atitinka ir 2006 m. lapkričio 13 d.
Konstitucinio Teismo nutarimą „Dėl teisės aktų, reguliuojančių Lietuvos Respublikos pilietybės santykius, nuostatų atitikties Lietuvos Respublikos Konstitucijai“, nes pasiūlymu nepaliekama jokių dviprasmiškų interpretacijų galimybės dėl dvigubos pilietybės.
Yra įtvirtinta aiški ir paprasta pozicija – Lietuvos Respublikos pilietį Lietuvos valstybė laiko tik Lietuvos Respublikos piliečiu.
Juo labiau tai yra išsamiau išplėtota šio pateikto projekto 8 straipsnio idėja.
Todėl kalbėti apie kokią nors neatitiktį Konstitucijai būtų mažiausiai juokinga.
Komiteto pirmininkas.
Trumpai.
Tai dabar jau galiu pristatyti komiteto poziciją, nes autorius išsakė savo poziciją.
Komitetas nepritarė dėl dviejų priežasčių: visų pirma pati Konstitucija, jos 12 straipsnis, leidžia atskirus atvejus, vadinasi, galimi tokie atvejai ir įstatymu mes negalime siaurinti taip, kaip yra Konstitucijoje.
Kita vertus, paties šio naujo įstatymo koncepcija yra tokia, kad būtų rasta būdų, kaip visgi sureguliuoti dvigubą pilietybę tų asmenų, kurie dėl įvairių priežasčių – dėl okupacijų, vienos, kitos, tapo kitos šalies piliečiais, tačiau išlaiko glaudų ryšį su Lietuva.
Visi šie punktai yra tam skirti, ir jeigu autorius iš tiesų kaip tik mano, kad gali būti tik vienguba, tik Lietuvos Respublikos pilietybė, tai irgi keičia visą įstatymo koncepciją, ir aš tikrai siūlau nepritarti, nes komitetas pasisako už ribotą, tačiau galimą pagal tam tikras ribas dvigubą pilietybę.
Gerbiamieji kolegos, balsuojam.
Kas pritaria Seimo nario G. Navaičio pasiūlymui, kuriam nepritarė komitetas?
Balsavo 72 Seimo nariai: už – 20, prieš – 9, susilaikė 43.
Pasiūlymui nėra pritarta.
7 straipsnio 3 daliai yra Seimo nario M. Varaškos pasiūlymas.
Ar yra autorius?
Yra.
Prašau pristatyti.
Ačiū, gerbiamasis posėdžio pirmininke.
Pasiūlymo esmė yra labai paprasta.
Iš tiesų, jeigu mes siekiame Pilietybės įstatymą orientuoti į tą pilietinės tautos dalį, kuri yra aktyvi, kuri nori išsaugoti Lietuvos Respublikos pilietybę arba nori įgyti Lietuvos Respublikos pilietybę gana neseniai pasitraukus iš Lietuvos, aš ir ne tik aš, mes manome, jog nėra jokio pagrindo diskriminuoti tą mūsų pilietinės tautos dalį konkrečios datos terminu.
Iš tiesų, kolegos, atkreipkime dėmesį į įstatyme nurodytą riboženklį.
Asmenys, pasitraukę iš Lietuvos iki 1990 m. kovo 11 d. tokią teisę turės, o kiti asmenys, tą padarę, neturės.
O kuo yra ypatinga kovo 11-oji?
O kovo 12 d. pasitraukęs asmuo jau kažkuo blogesnis už kovo 10-ąją pasitraukusį asmenį?
Kur čia yra lygybės, proporcingumo, nuoseklumo principai?
Kuo skiriasi tas žmogus, kuris pasitraukė iš Lietuvos, pavyzdžiui, 1992 m. balandžio 6 d., bet nori į tą Lietuvą sugrįžti?
Kaip mes galime į įstatymą dėti tokius riboženklius, kada kelių dienų skirtumas žmogų vieną nuo kito atitolins per didžiausią turimą arba jo prašomą gėrį – pilietybės institutą.
Aš labai prašau gerbiamųjų kolegų, galim išklausyti ir komiteto argumentus, bet visi mano argumentai yra teisiniai ir aš visiškai nesuprantu, kaip galima konkrečiu terminu, vienos, dviejų dienų skirtumu išskirti žmones, pasitraukusius iš Lietuvos kitą kartą galbūt tikrai ne dėl to, kad jie tą Lietuvą norėjo palikti, o dėl to, kad aplinkybės tuo metu lėmė kaip tik taip.
Ačiū.
Komiteto nuomonė.
Komitetas nepritarė.
Aš noriu atkreipti kolegų dėmesį, kad yra Žmogaus teisių komiteto faktiškai analogiškas siūlymas, gal iš karto pasisakysiu dėl abiejų.
Tai būtų visiškas, šimtaprocentinis, kaip minėjau, dvigubos pilietybės įteisinimas.
Dabar kodėl kovo 11 d. pasirinkta atskaitos tašku?
Aš atkreipiu dėmesį, kad 7 straipsnyje yra dar antras ir trečias punktai.
Antras punktas kalba apie ištremtus asmenis iki kovo 11 d., trečias punktas apie asmenis, pasitraukusius iš Lietuvos iki kovo 11 d.
Pasitraukimas, mes komitete ilgai diskutavome dėl to, puikiai suprantame, ką tai reiškia.
Tai buvo pasitraukimas iš okupacinio režimo, tai buvo visiškai kitoks žmogaus apsisprendimas, gal net tam tikra prasme vengimas būti šiame okupaciniame režime, jeigu susidarė atitinkamos sąlygos.
Jis nebuvo visiškai toks valios išreiškimas kaip dabar, kada galima važiuoti pirmyn, atgal ir laisvai gyventi pasaulinėje bendrijoje.
Tai mes manome, kad kovo 11-osios data yra labai svarbi, nes po to Lietuva tapo nepriklausoma valstybe.
Tokie motyvai buvo komitete.
Todėl manome, kad tai prieštarautų taip pat ir Konstitucijai, jeigu mes įteisintume tokį visiškai neribotą dvigubos pilietybės režimą, kad bet kada, net ir šiandien išvažiavęs iš Lietuvos, Lietuvos pilietis įgyja kitos valstybės pilietybę, ir mes tai toleruojame.
Tai aiškiai prieštarauja Konstitucijos 12 straipsniui ir Konstitucinio Teismo išaiškinimui.
Gerbiamieji kolegos, kadangi Žmogaus teisių komiteto siūlymas identiškas, kaip ir M. Varaškos, tai galbūt 2 – už, 2 – prieš.
Apsispręstume iš karto dėl abiejų pataisų, nes komiteto nuomonė vienoda – nepritarti abiem.
Prašau.
Už – S. Stoma.
Gerbiamieji kolegos, tikrai šiek tiek pataisysiu kolegą M. Varašką.
Kovo 11 d. data yra reikšminga, ir be jokios abejonės, reikia į tai atsižvelgti.
Bet mes turime atsižvelgti ir į žmonių, kurie po to išvažiavo, motyvaciją.
Dažnai tai buvo iš tikrųjų prievartinis pasitraukimas, galbūt ir dėl ekonominių priežasčių.
Bet mes, kaip valstybės atstovai, kaip tautos atstovai, vis dėlto turime pripažinti žmogų ir tą klaidos galimybę, ir jeigu jis po to nori vėl susigražinti pilietybę, manau, kad jam tokia teisė turėtų išlikti.
Todėl raginčiau nesiaurinti galimybės turėti pilietybę.
Tikrai esame maža tauta ir galbūt Konstitucinis Teismas anksčiau yra padaręs labai griežtą Konstitucijos išaiškinimą šiuo klausimu, galbūt vėliau tas išaiškinimas nebus toks griežtas, atskiras atvejis nebus traktuojamas kaip išimtinis.
Tiesiog pabandysime, galbūt Konstitucinis Teismas šitą ir praleis.
Todėl siūlau palaikyti M. Varaškos siūlymą.
Prieš – S. Pečeliūnas.
Ačiū.
Save vadinantys teisininkais, atleiskite, kad taip sakau, šiek tiek su ta teise ir prasilenkia.
Kovo 11 d. ir juridiškai yra takoskyros diena tarp okupacijos ir laisvės.
Pilietybė savyje yra ne tik teisės, bet ir pareigos.
Taigi po kovo 11 d. Lietuvos Respublikos piliečiams atsirado pareiga ginti tą laisvę.
Ir tie, kurie pabėgo nuo šitos pareigos, tai dar pusė bėdos, nes kai kurie iš jų tą pilietybę saugojo kišenėje, neėmė kitų valstybių pilietybių ir sugrįžo, kai čia jau nekvepėjo krauju.
Deja, kai kurie pardavė tą Lietuvos pilietybę už socialines garantijas ir dabar sugrįžus nori vienodų teisių, užmiršdami ir vienodas pareigas.
Taigi tokių pasiūlymų autoriai, matykite visą paveikslėlį, žinokite visą Lietuvos istoriją – ir praktinę, ir teisinę, ir kur yra tos dienos, kurios skiria žmogaus galimybes, žmogaus apsisprendimus, žmogaus atsakomybę, ir piliečio pareigas.
Visi tie siūlymai į šituos dalykus netelpa ir tilpti negali.
Jeigu norite niekinti kovo 11 d., norite niekinti tuos žmones, kurie krauju mokėjo už tą dieną ir už dabartines jūsų galimybes, panaikinkite visus apribojimus, parašykite: „Lietuvos piliečiais tampa visi, net ir marsiečiai.
Nepriklausomai nuo to, kur jie gyvena, nepriklausomai kuo užsiima, nepriklausomai ką myli.
Ir iki kovo 11 d., ir po kovo 11 d., ir per amžius amžinuosius.“
Laikas!
Toks yra jūsų siūlymo moto.
Aš jam nepritariu.
Gerbiamieji kolegos, turėsime apsispręsti dėl abiejų pataisų atskirai.
Turiu omeny Žmogaus teisių komiteto, nes jos nėra visiškai identiškos, kaip sakė komiteto pirmininkas.
Pirmiausia balsuojame dėl Seimo nario M. Varaškos.
Ne.
Galėsite atskirai kalbėti dėl Žmogaus teisių komiteto pasiūlymo.
Balsuojame, kas pritaria Seimo nario M. Varaškos pasiūlymui.
Balsavo 71 Seimo narys.
Už pasiūlymą 19, prieš – 8, susilaikė 44.
Pasiūlymui nėra pritarta.
Prašau.
M. Varaška.
Replika.
Ačiū, posėdžio pirmininke.
Trumpą repliką po balsavimo.
Pirmininke, pirmiausia jūsų dabar teikiamos pataisos pažeidžia Konstitucinio Teismo išsakytą doktriną su vaikaičiais, provaikaičiais, su 5, 6 eilės palikuonimis, kurių neribotas kiekis, milijonų milijonai turės teisę pretenduoti į pilietybę, o žmonės, prieš 10, 15 metų išvykę iš Lietuvos ir dar turintys tą pilietybę, bet norintys socializuotis ir įgyti kitos šalies pilietybę, bus nustumti į nebūties slenkstį Lietuvos pilietybės požiūriu.
Tai pirma.
Antra.
Gerbiamasis Pečeliūnai, tada metai dveji iki nepriklausomybės atgavimo pabėgę iš Lietuvos taip pat vienodai turėtų būti vertinami, nes nekovojo iki galo.
Jūs, kaip tų laikų istorinis dalyvis, turėtumėte tai žinoti.
Gerbiamieji kolegos, aš turiu… Žinoma, yra Seimo narių teisė diskutuoti, tačiau iš tikrųjų mes ilgai svarstysime šį įstatymo projektą.
Prašau.
S. Pečeliūnas ir daugiau jokių diskusijų.
Ačiū.
Kiek man žinoma, tiek ponas Šakalys, tiek… 
Galiu pavardžių čia ne vieną išvardinti, pasitraukė tuo metu iš Lietuvos, bėgdami pelkėmis (galėjo žūti, galėjo būti nužudyti) ne dėl geresnio kąsnio, o dėl to, kad čia jiems grėsė lageriai ir kalėjimai.
Jeigu jūs tai turėjote omeny, taip ir sakykite, o jeigu ieškote kažkokių „balvonų“ šitoje salėje, tai tarp savų paieškokite.
Gerbiamieji kolegos, toks pasiūlymas.
Draugiškai sutariame, kol vyksta pataisų svarstymas, per šoninį mikrofoną dėl kiekvienos pataisos, priimtos ar nepriimtos, nediskutuokime.
Po svarstymo tikrai visi šiuo klausimu galės kalbėti per šoninį mikrofoną.
Keliaujame prie Žmogaus teisių komiteto pasiūlymo, kuris yra panašus, tačiau nėra analogiškas.
Kas pristatys Žmogaus teisių komiteto pasiūlymą?
A.Lydeka.
Prašau.
Ačiū, posėdžio pirmininke.
Iš tiesų pirmininkas S. Šedbaras šiek tiek suklaidino, sakydamas, kad yra toks pat pasiūlymas, jis visiškai ne toks pat pasiūlymas, teikiamas mūsų komiteto, nes vietoj datos siekiame įrašyti: „Iki šio įstatymo įsigaliojimo datos“.
Kodėl?
Todėl, kad atkūrus nepriklausomybę ir iki šios dienos galiojo net keturi skirtingi pilietybės įstatymai.
Kiekvienas iš jų numatė skirtingas dvigubos pilietybės apimties ribas.
Vienas įstatymas numatė platesnes, kitas įstatymas numatė siauresnes ribas, kad būtų išsaugotas tęstinumas ir teisingumas, ir teisėti lūkesčiai tų žmonių, kurie jau padavę dokumentus.
Todėl ir siūlome tą brūkšnį braukti su šio įstatymo įsigaliojimo data ir tiems, kurie įgijo tą pilietybę anksčiau, egzistuojant tam tikroms įstatymo pataisoms, pripažinti dvigubą pilietybę, o visiems naujiems – pagal naujai priimtą įstatymą.
Manau, iš tiesų yra racionalus, teisingas pasiūlymas, labai kviečiu Seimo narius pritarti šiam Žmogaus teisių komiteto pasiūlymui.
Komiteto nuomonė.
Aš nesakiau, kad jis yra visiškai identiškas, aš tik sakiau, yra analogiškas ta prasme, kad jeigu kovo 11 d. data yra suprantama, ir aš jau dėsčiau komiteto argumentus, tai vėlesnė įsigaliojimo data, kuri neapibrėžta pagal laiką, ar sausio 1 d., ar bus kita data, ji tikrai nepateisinama Konstitucijos 12 straipsnio požiūriu.
Šiuo atveju labai plačiai traktuotų dalį asmenų, kurie be jokių apribojimų galėtų pretenduoti į dvigubą pilietybę, o po įstatymo įsigaliojimo būtų visiškai kitas teisinis režimas.
Tai tikrai nėra argumentas, kuris pagrįstų tokį skirtingą dvigubos pilietybės galimybių traktavimą.
Nori pritarti pasiūlymui L. Graužinienė.
Ačiū, gerbiamasis posėdžio pirmininke.
Aš norėjau pritarti daugiau gerbiamojo Manto pasiūlymui, bet jeigu nepritarta, tai iš esmės tai yra kaip kompromisinis Žmogaus teisių.
Tikrai mums, kaip Seimo nariams, niekas nesuteikė teisės skirstyti Lietuvos žmonių į geresnius ir geriausius.
Turbūt istorikai įvertins Lietuvos istorinę raidą.
Mes šiandien priiminėjame įstatymą, sprendžiame labai didelės dalies žmonių likimus ir ateities mūsų kartų likimus.
Todėl taip skirstyti: jeigu tu prieš kovo 11-ąją, tai tu esi geresnis, jeigu tu po kovo 11-osios, tu esi blogesnis, mums niekas nedavė teisės.
Mes turime žiūrėti į Lietuvos žmogų, kuris nori būti pilietis, yra pilietis, į kiekvieną žmogų vienodai.
Todėl tas skirstymas yra neteisingas.
Manau, jeigu bus apsispręsta, kada įsigalioja įstatymas, žmonės bus informuoti, žinos, vieną kartą gal bus tas klausimas išspręstas.
Gerbiamieji kolegos, balsuojame dėl… S. Pečeliūnas, atsiprašau, jums žodis.
Ačiū, mielieji kolegos.
Pora pastabų.
Dėl kovo 11-osios, atrodo, jau susipratome, bet ne visą tiesą teikėjai čia sako. Juk tiems, kurie pagal dabar galiojančias kelias įstatymo redakcijas, įgijo Lietuvos pilietybę, pagal šią redakciją niekas nežada jos atimti.
Jeigu jau Lietuvos valstybė suteikė, tai ir suteikė.
Nebent jie ką nors, atsiprašau, prisidirbs arba patys atsisakys.
Čia vienas dalykas.
Tačiau įrašyti neapbrėžtą ribą kvepia labai dideliu lobizmu.
Šitą įstatymą svarstome jau ne dieną ir ne mėnesį.
Kitaip sakant, tai yra ženklas tiems, kurie dar nepadavė kokių nors pareiškimų, greitai neškite bet kokius dokumentus, kad būtų fiksuota, ir jūs turėsite galimybę apeiti griežtas Konstitucijos nuostatas.
Tai tokie dalykai man kvepia labai neskaniai, aš jiems jokiu būdu negaliu pritarti.
Visi visus įstatymus žinojo, savo norus, galimybes, viską žinojo, tai ir sąlygos visiems yra vienodos.
Dar vienas dalykas, ką norėčiau pasakyti.
Neskirstykime mes tikrai tų piliečių ir nevertinkime jų likimų, nes kiekvienas yra savo likimo kalvis.
Jeigu jis pasitraukė iš okupuotos Lietuvos dėl grėsmės, jis irgi rizikavo.
Jeigu jis pasitraukė dėl skanesnio kąsnio, jis niekuo nerizikavo, jis pats nukalė sau tokį likimą ir pasirinko tokią savo ateitį su vienu ar kitu pasu, susiedamas save dėl vienokių ar kitokių priežasčių su viena ar kita valstybe.
Nei jūs, nei aš jam įtakos daryti niekaip negalime.
O sudaryti šiltnamių sąlygų tikrai nenorėčiau.
Taigi aš nepritariu tokiems konjunktūriniams lobistiniams pasiūlymams.
Gerbiamieji kolegos, balsuojame.
Kas pritaria Žmogaus teisių komiteto pasiūlymui, balsuoja už, kas mano kitaip, balsuoja prieš arba susilaiko.
Balsavo 81 Seimo narys.
Už – 29, prieš – 6, susilaikė 46.
Pasiūlymui nėra pritarta.
Kitas pasiūlymas yra 7 straipsnio 5 daliai.
Seimo narys E. Klumbys.
Prašom.
Gerbiamieji kolegos, aš siūlau pakeisti šitą 5 punktą, kuris yra labiausiai diskutuotinas ir dėl kurio po to ketinama kreiptis į Konstitucinį Teismą, nes iš principo jis prieštarauja Konstitucijai.
Tačiau jeigu jau sumanytojai siūlo šitą punktą, tai aš sakau, kad negalima lietuvių tautos, lietuvių skaldyti pagal priklausomybę politinėms ašims.
Tie, kurie gyvena Vakarų pasaulyje, Amerikoje, net jeigu tas lietuvis, kuris pretenduoja į antrą pilietybę, būtų didžiausias rusofobas, jis turi teisę į Lietuvos Respublikos pilietybę, o tas, kuris gyvena, sakysime, Rusijoje ir kuris amerikiečiuose mato dangaus maną, kuri atneš laisvę, visas gėrybes, jis pilietybės negali gauti.
Sakykite, kur čia yra jūsų logika?
Ir antras dalykas.
Mes kalbame apie demokratines valstybes: Japoniją, Australiją, Naująją Zelandiją, Indiją.
Šiose valstybėse gyvenantys lietuviai nebeturės teisės į pilietybę kažkodėl.
Tai tas pats demokratinis pasaulis, gerbiamieji sumanytojai, irgi jūsų dėka yra skaldomas į dvi dalis pagal visiškai nesuprantamą logiką.
Jeigu mes priimame nuostatą, kad lietuviams suteikiame pilietybę po kovo 11-osios, tai tada suteikime visiems.
Manau, kad toks skaldymas yra labai žalingas ir iš viso kiršinantis lietuvių tautą.
Todėl siūlau balsuoti už mano pasiūlymą.
Gerbiamieji kolegos, komiteto išvada.
Komitetas nepritarė šiam pasiūlymui.
Nepritarė remdamasis štai kokiais argumentais: dar sykį pacituosiu Konstitucijos 12 straipsnio 2 dalį, kurioje nustatyta, kad „išskyrus įstatymo numatytus atskirus atvejus, niekas negali būti kartu Lietuvos Respublikos ir kitos valstybės pilietis.“
Jeigu mes bet kokį atskirumą išbraukiame ir pasakome, kad po Kovo 11-osios dienos, kaip kolega E. Klumbys siūlo, kiekvienas lietuvių kilmės asmuo gali turėti dvigubą pilietybę, tai čia tiesiogiai kertasi su Konstitucijos 12 straipsniu.
Dabar argumentas, kodėl nepritaria komitetas taip pat ir kitam E. Klumbio pasiūlymui išbraukti žodžius „ir įgijęs Europos Sąjungos ar Šiaurės Atlanto Sutarties Organizacijos valstybės narės pilietybę“, tai ir yra komiteto bandymas atrasti, apčiuopti tuos atskirumus.
Aš sutinku su E. Klumbiu, kad tai kelia problemų.
Dėl to yra parengtas ir bus pateiktas nutarimo kreiptis į Konstitucinį Teismą projektas.
Tačiau Europos Sąjunga yra kvazikonfederacija, tai yra glaudūs ryšiai, darbo jėgos ir kapitalo judėjimo dalykai, Šiaurės Atlanto Sutarties Organizacija apibūdina gynybinius ir politinius ryšius.
Taigi štai tie argumentai, kuriais remdamasis komitetas ir siūlė šitą punktą patobulinti taip, kaip yra projekte, ir nepritarti Seimo nario E. Klumbio pasiūlymui.
Gerbiamasis Egidijau, po balsavimo jūs gausite žodį.
O dabar motyvai už ir prieš.
K. Daukšys – už.
Iš tikrųjų man gaila, kad ne visi Seimo nariai buvo, pavyzdžiui, į Gervėčių kraštą nuvažiavę, neišgirdo, kaip ten gražiai žmonės dar lietuviškai kalba, nepalyginsi su kai kuriais NATO valstybių atstovais lietuviais, kurie jau seniai pamiršo, kaip reikia tą lietuvišką žodį ištarti.
Aš manyčiau, kad E. Klumbys siūlo labai teisingai.
Jeigu mes leidžiame turėti dvi pilietybes, tai kodėl mes turime leisti tik vieniems.
Aš esu už tai, kad dvigubos pilietybės iš viso nebūtų, nes pilietybė yra pareiga ir žmogus negali turėti dviejų pareigų dviem valstybėms.
O būti lietuviu yra laimė.
Tai tie, kurie yra lietuviai, ir turi būti laimingi.
O kurie nori būti dviejų ponų tarnai, tai nesiderina su tomis pareigomis, kurias jie turi padaryti.
Štai ir viskas.
Ačiū.
K. Masiulis – prieš pasiūlymą.
Ačiū.
Mes jau kelintą kartą sukame faktiškai tą patį argumentą, tik vis kitaip suformuluotą.
Ir gerbiamasis S. Šedbaras tą patį kartoja.
Tikrai nereikėtų daryti taip, kad mes pažeistume Konstituciją, leisdami visiems, kas nori, dvigubą pilietybę.
Arba jeigu ryžtamės tą daryti, tada keiskime Konstituciją, inicijuokime jos pakeitimą, ir aš būčiau už tokį ėjimą.
Bet šiuo metu tiek, kiek galima, reikia išplėsti maksimaliai protingai ir padaryti taip, kad nepažeistume Konstitucijos.
Taip ir elkimės.
Gerbiamieji kolegos, balsuojame.
Kas pritaria Seimo nario E. Klumbio pasiūlymui, balsuoja už, kas mano kitaip, balsuoja prieš arba susilaiko.
Balsavo 77 Seimo nariai; už – 34, prieš – 1, susilaikė 42.
Pasiūlymui nepritarta.
Replika po balsavimo – E. Klumbys.
Gerbiamieji kolegos, štai dabar pateiksiu tiek pranešėjo, tiek balsavusių prieš mano pataisą absurdą.
Pusė pasaulio išimtis neprieštarauja Konstitucijai.
Sakysime, Vakarų pasaulis Konstitucijai neprieštarauja, o Rytų pasaulis kažkodėl Konstitucijai prieštarauja.
Principas yra visiškai absurdiškas.
Ir po to bus, noriu iš karto atkreipti dėmesį, bus S. Šedbaro pataisa, kur įrašoma Šveicarija.
Pasirodo, Šveicarija jau irgi nebus Konstitucijos pažeidimas, o Japonija, pasirodo, yra Konstitucijos pažeidimas.
Dieve mano, ką jūs darote Seime?!
S. Pečeliūnas.
Ačiū.
Jeigu mes pabaigėme šio straipsnio visokias pataisas, aš kviesčiau vis dėlto po to Seimą balsuoti už visą straipsnį.
Kai pabaigsite visas šiam straipsniui teikiamas pataisas.
Ačiū.
Čia svarstymo procedūra, gerbiamasis Sauliau.
Dabar Seimo nario S. Šedbaro pasiūlymas.
Prašom, jūs ir pristatykite savo siūlymą.
Mano pasiūlymas kilo iš susitikimo su Pasaulio lietuvių bendruomene ir su Šveicarijos lietuvių bendruomene.
Jos teigia, jeigu formuluojamas 7 straipsnio 5 punktas ir jeigu bus toks priimtas ir Konstitucinis Teismas iš tiesų pritars, kad dviguba pilietybė galima Europos Sąjungos ir Šiaurės Atlanto Organizacijos narės pilietybę turintiems asmenims, tai iš tiesų iškrenta iš konteksto viena viduryje šių valstybių esanti šalis – Šveicarija.
Yra tokia Europoje praktika.
Vokietijos Federacinės Respublikos teisėje taip ir numatyta, kad dviguba pilietybė negalima, išskyrus kai dvigubą pilietybę turi asmuo Europos Sąjungos šalies ir Šveicarijos pilietis.
Žodžiu, kaip vienintelė išimtis yra įvardijama konkreti valstybė, tai Šveicarija, kuri labai glaudžiai susijusi su Europos Sąjunga įvairiausiais ryšiais.
Reaguodamas į Šveicarijos lietuvių bendruomenės nuostatą, aš įregistravau tokią pataisą, nes man lyg ir nebuvo argumentų kaip paneigti jų tokią poziciją.
Komitetas nepritarė teigdamas, jog organizacijų įtraukimas logiškas, tačiau atskiros valstybės, nors ji, kaip minėjau, integruota į šitą struktūrą, būtų nepriimtinas.
Aš pristatau savo poziciją ir kviečiu balsuoti už, tačiau komiteto pozicija yra nepritarti.
K. Daukšys – už šį pasiūlymą.
Iš tikrųjų aš už, nes matau, kaip galima lengvai viską sutvarkyti.
Jeigu gerbiamąjį komiteto pirmininką nusiųstume į Gervėčius arba į Pelesą, paskui galėtume nusiųsti į Braziliją, į Argentiną ir Čilę, kur irgi milijonai lietuvių išvažiavo, tai gal mes po kokių trijų mėnesių galėtume taip ir įrašyti, kad viso pasaulio lietuviai gali būti kartu ir Lietuvos piliečiai.
Todėl, matydamas tokią pirmininko drąsą ir tokią atsakomybę, siūlyčiau pataisai pritarti ir pirmininką siųsti.
E. Klumbys – prieš.
Gerbiamieji kolegos, iš nevilties aš jums vėl sakau.
Jūs įrašote Šveicariją, bet kažkodėl jūs neįrašote Lichtenšteino, kuris irgi yra vidury Europos.
O kur San Marinas, kur Andora, kur Monakas?
Žiūrėkite, ką jūs darote!
Čia dabar gerbiamasis S. Šedbaras aiškina, kad tai jau neprieštarauja Konstitucijai.
Iš viso tai, ką čia dabar mums aiškina, šitas lietuvių skaldymas į dvi dalis – jis pirmiausia prieštarauja Konstitucijai.
Aš manyčiau, kad nereikia.
Baikim šiandien šį cirką, kuris čia vyksta, sustokime ir apgalvokime, dar pasvarstykime, nes šis įstatymas akivaizdžiai yra silpnas.
Jis sukels dar daugiau prieštaravimų.
Man įdomu, kaip S. Šedbaras, neduok Dieve, likimas jį nutremtų į Australiją ar Naująją Zelandiją, kaip jis paaiškintų toms lietuvių bendruomenėms, kodėl jis buvo prieš, kad jie turėtų dvigubą pilietybę?
Kuo jie skiriasi nuo šveicarų?
Šioje vietoje, gerbiamieji kolegos, sustokime ir pagalvokime.
Gerbiamieji Seimo nariai, balsuojame.
Kas pritaria S. Šedbaro pasiūlymui?
Komiteto nuomonė – prieš.
Balsavo 70 Seimo narių: už – 20, prieš – 11, susilaikė 39.
Pasiūlymui nepritarta.
M. Varaška – replika po balsavimo.
Gerbiamasis posėdžio pirmininke, gerbiamasis pirmininke, net ir jūsų nuleistas žvilgsnis tribūnoje… matyt, širdyje prieštaraujat tiems pasiūlymams, kuriuos teikiate.
Kolegos… (Balsai salėje) Prašau nereplikuoti, turėsite savo žodį.
Kolegos, mes negalime šiandien politinio žemėlapio braižyti tokiomis spalvomis, kokios mums patinka arba nepatinka.
Jis yra vienas ir visos valstybės, kurios yra pripažintos turinčios suverenitetą ir suteikusios prieglobstį, pastogę mūsų žmonėms, mūsų Lietuvos gyventojams, mūsų piliečiams, neturi būti išskiriamos.
Aš atsiprašau.
Naudojatės proga, kad negaliu prieiti prie šoninio mikrofono, bet prašau manęs čia neauklėti ir nepamokslauti.
Kolegos mielieji, turėkime savigarbos.
Gerbiamieji kolegos, tęsiame pataisų ir pasiūlymų svarstymą.
7 daliai yra Seimo narių… 
Atsiprašau, praleidau.
Yra kolegos Č. V.Stankevičiaus pasiūlymas taip pat 5 daliai.
Ar yra Č. V. Stankevičius?
Nėra.
Galbūt komiteto pirmininkas galėtų.
Č. V. Stankevičiaus pasiūlymas yra analogiškas mano pasiūlymui.
Po to, kai komitetas nepritarė atskiros šalies įrašymui, komiteto narys Č. V. Stankevičius įregistravo pasiūlymą, kuris lyg ir daugiau tokiu atveju turi logikos, įrašyti atskirų sutarčių dalyves šalis.
Taigi šiuo atveju lygiai taip pat yra apimama dar viena Europos šalis Šveicarija, tačiau sąvoka „Šengeno sutarties valstybės“.
Tokia yra Č. V. Stankevičiaus pasiūlymo esmė.
Komitetas dėl tų pačių argumentų nepritarė šiam pasiūlymui.
E. Klumbys – prieš pasiūlymą.
Taip, aš esu, gerbiamieji kolegos, prieš šį pasiūlymą.
Šioje vietoje aš nesuprantu pranešėjo, kuris yra už Šveicarijos įrašymą, o čia yra kur kas platesnis.
Tai yra ir tas pats Lichtenšteinas, ir Monakas, ir t. t.
Tie nenuoseklumai, patikėkite, stulbina.
Gerbiamieji kolegos, už pasiūlymą – M. Adomėnas.
Kolegos, yra absurdiška, jeigu lietuviai, gyvenantys už kelių kilometrų nuo Prancūzijos, šalyje, kurios jokios sienos neriboja nuo Europos Sąjungos, negali turėti tokių pačių teisių kaip ir gretimoje šalyje gyvenantys jų tautiečiai.
Iš tiesų Šveicarijos lietuvių bendruomenės atžvilgiu tai būtų, na, tiesiog absurdiškas sprendimas, jeigu dabar Šveicarija, nežinau, ar Monake, ar Lichtenšteine yra daug lietuvių, mano žiniomis, ne, būtų staiga išskirta iš Europos žemėlapio kaip viena vieta, kur gyvenantys lietuviai negali naudotis tokiomis pat teisėmis kaip aplinkinių valstybių piliečiai.
Taigi siūlau paremti šį Č. V. Stankevičiaus pasiūlymą.
Balsuojame.
Kas pritaria Č. V. Stankevičiaus pasiūlymui?
Balsavo 67 Seimo nariai: už – 32, prieš – 9, susilaikė 26.
Pasiūlymui nėra pritarta.
Repliką po balsavimo – K. Daukšys.
Ačiū, gerbiamasis pirmininke.
Gerbiamasis Mantai, visai šalia Vilniaus, už 30 km yra Baltarusija, kurioje gyvena labai daug lietuvių, kurie labai puikiai kalba lietuviškai, ir jiems atvažiuoti į Lietuvą… 
Išeis, jie negalės turėti dvigubos pilietybės, o Šveicarijoje gyvenantys 5 lietuviai galės turėti.
Kaip jūs įsivaizduojat tą dalyką?
Ir ką mes čia „durnių“ voliojam atsistoję šioje Seimo salėje? (Balsai salėje)
7 daliai yra Seimo narių R. Žemaitaičio ir K. Ramelio pasiūlymai.
Prašau.
Ar yra autoriai?
Taip, K. Ramelis.
Prašau, pristatykite savo pasiūlymą.
Ačiū.
Mūsų pasiūlymo esmė yra tas atvejis, kada mes žinom, kad nemažai Lietuvos piliečių, maždaug po 150 kasmet, įvaikina užsienio šalių piliečiai.
Ir kai įvaikinami užsienio piliečių, vaikai netenka Lietuvos pilietybės, nes jie įvaikinti įgyja kitos šalies pilietybę.
Tai esmė būtų tokia, kad tie asmenys, kada sulaukia pilietybės, kad jie turėtų teisę atgal grąžinti Lietuvos pilietybę, kurią prarado prieš savo valią.
Ačiū.
Komiteto nuomonė.
Komitetas pritarė iš dalies, bet pritarė iš dalies ta prasme, kad visiškai sutinka su autoriais ir dar praplečia: ne tik Lietuvoje įvaikintų, bet ir užsienyje įvaikintų turinčiųjų teisę į Lietuvos pilietybę, kurie dėl įvaikinimo užsienyje įgyja pilietybę.
Tai tokiu atveju irgi numatom, kad galima dviguba pilietybė, nes tai jau priklauso nuo paties vaiko valios.
Aš manau, kad turbūt pasiūlymo autoriai sutinka, nes tai dar platesnis reguliavimas, negu siūlė.
Taip, autorius sutinka su tokiu patikslinimu.
Ar galėtume bendru sutarimu pritarti?
Dėkoju, kolegos, pritarta komiteto išvadai.
Kitas pasiūlymas yra gerbiamojo K. Ramelio ir R. Žemaitaičio 7 daliai.
Ar čia dėl visko buvo sutarta, taip?
Taip.
Aš manau, kad taip.
S. Stoma.
8 daliai Seimo nario S. Stomos pasiūlymas.
Prašau pateikti pasiūlymo esmę.
Taip, čia irgi nuosekliai laikausi tos pozicijos, kad mums reikia, kiek leidžia Konstitucija, plėsti galimybę mūsų tautiečiams užsienyje turėti Lietuvos pilietybę.
Visos šitos pataisos yra su tuo susijusios.
Tai tiesiog raginčiau nebūti tokiais, nežinau net, kaip čia pasakyti, rigoristais ar kaip.
Tikrai suteikime galimybę mūsų tautiečiams užsienyje, tiems, kurie nori, tapti Lietuvos piliečiais.
Komiteto išvada.
Komitetas nepritarė tokiam siūlymui.
Kolega turbūt neturi prieš akis savo projekto.
Iš tiesų Seimo nario S. Stomos pasiūlymas yra du punktus surašyti į vieną.
Dabar šitie punktai yra 7 straipsnio 2 ir 3, asmuo ištremtas ir asmuo pasitraukęs.
Mes kitaip suprantam vieną ir kitą punktą, todėl juos atskirai formuluojam.
Beje, toks, man atrodo, buvo ir paties įstatymo autorių, darbo grupės pasiūlymas.
Be to, Seimo narys S. Stoma siūlo išbraukti ir šių asmenų palikuonis.
Na, mes jau dėl palikuonių apsisprendėm balsuodami.
Taigi mes manome, kad mūsų pasiūlyta komiteto redakcija ir pats palikuonių klausimas, kadangi jau balsavome, yra geriau suformuluotas, ir siūlom likti prie komiteto redakcijos.
Aš manau, kad turbūt kolega Saulius neprieštaraus, kad taip būtų išdėstyta.
Ar S. Stoma atsiima savo pasiūlymą?
Taip, dėkoju.
Šitam pačiam 8 punktui yra Seimo narių P. Saudargo ir G. Songailos pasiūlymas.
Ar yra vienas iš autorių?
Taip, yra.
Prašau, G. Songaila pristatys siūlymą.
Dėl 5 punkto buvo pritarta.
Dėl 6 punkto – lietuvių kilmės asmuo, tradiciškai gyvenantis valstybėje, su kuria Lietuvos Respubliką skiria valstybės siena.
Čia kaip tik buvo bandoma siūlyti…
Gerbiamasis kolega…
…kad būtų kalbama taip pat apie lietuvių kilmės asmenis, kurie gyvena už Lietuvos sienos, dėl ko kalbėjo kiti Seimo nariai.
Dėl to norėčiau, kad būtų balsavimas.
Taip, komiteto nuomonė.
Aš norėčiau atkreipti kolegos G. Songailos dėmesį, kad, man atrodo, pagal konsoliduotą išvadą ir 3 punktui jūsų yra pasiūlymas – įrašyti žodžius „lietuvių kilmės asmuo“…
Taip, taip.
Ir lietuvių kilmės.
Taip, yra ir tas.
Komitetas iš dalies pritarė.
Taigi iš eilės dabar.
Komitetas nepritarė įrašymui žodžių „lietuvių kilmės asmuo“, ir toliau jau tekstas „pasitraukęs iš Lietuvos iki kovo 11“, kadangi išties šioje vietoje susieti kilmę su pilietybe, aš jau pradžioje minėjau…
Tai dėl to atsiimam.
Atsiimat, tvarka.
Toliau vienas punktas, mes sutinkam, kaip tik ir įrašėme į projektą, o dabar yra…
Lietuvių kilmės asmuo…
6 naujas punktas: „Lietuvių kilmės asmuo, tradiciškai gyvenantis valstybėje, su kuria Lietuvos Respubliką skiria valstybės siena.“
Komitete labai daug buvo dėl to diskutuojama ir klausymuose, ir pačiame komiteto posėdyje, taip pat ir su darbo grupės nariais, ir su teisės ekspertais, ir nepavyko komitetui suformuluoti teisiškai apčiuopiamų kriterijų, kas tai galėtų būti, kokios šalys, kokie asmenys, kaip apibrėžti ratą asmenų, kurie galėtų naudotis šita norma arba kuriems būtų galima šią normą taikyti.
Ir tos sąvokos „tradiciškai gyvenantis“, ir visa kita iš tiesų nėra tokios teisinės sąvokos, kad galėtume įstatyme taikyti.
Štai šitam punktui komitetas nepritarė.
Gerbiamasis kolega Songaila, ar jus tenkina komiteto išvada?
Ne.
Dėl motyvų.
A. Ažubalis – už pasiūlymą.
Gerbiamieji kolegos, aš manau, kad būtent šitas 7 straipsnio 6 punktas suteikia galimybę lietuvių kilmės asmenims, kurie gyvena Rusijoje, Lenkijoje, Baltarusijoje, pretenduoti (atsiprašau, Lenkijoje ne, čia kalbama tiktai apie Baltarusiją ir Rusiją) į dvigubą pilietybę, nors jie yra ir Baltarusijos ar Rusijos Federacijos piliečiai.
Aš – už.
E. Klumbys – prieš.
Gerbiamieji kolegos, vėl vingrybės, vėl gudrybės ir vienas kito apgaudinėjimai.
Žiūrėkit, mes turim sienas su keturiom valstybėm.
Man atrodo, teisės specialistams viskas aišku.
Lenkija ir Latvija atkrenta, kadangi yra Europos Sąjunga.
Lieka dvi valstybės – Rusija ir Baltarusija.
Tai ir įrašykim tada taip, o ne išsidirbinėkim ir nesiremkim teisės specialistais, kad jie negali apsispręsti.
Tačiau aš negaliu sutikti su kitu čia įrašymu „tradiciškai gyvena“.
Palaukit, ką reiškia „tradiciškai gyvena“?
Jie visą laiką ten gyvena, o ne tradiciškai.
Tai šičia yra defektas.
Aš manyčiau, kad iš tikrųjų pati mintis autorių yra gera, tačiau jos teisinis įforminimas nėra geras.
Na, nereikia bijoti, jeigu mes sakom, kad kalbam apie mūsų piliečius, kurie visą laiką gyveno Baltarusijoje – Pelesoje, Gervėčiuose, Apse, Breslaujoj, tai kodėl mes bijom tą parašyti – Baltarusijoje?
Kodėl mes bijom įrašyti Rusiją, kai turbūt yra daug lietuvių, gyvenančių Karaliaučiaus srityje?
Sutvarkykim normaliai šitą punktą ir viskas atsistos į savo vietas, ir nereiks čia vieniems prakaituoti, stovint tribūnoje, o kitiems prakaituoti, įrodant savo tiesas.
Balsuojame.
Kas pritaria Seimo narių P. Saudargo ir G. Songailos pasiūlymui, kuriam komitetas iš dalies pritarė?
Balsavo 65 Seimo nariai: už pasiūlymą – 58, prieš nėra, susilaikė 7. Taigi pasiūlymui buvo pritarta.
Gerbiamieji kolegos, kitas pasiūlymas šiam punktui yra Užsienio reikalų komiteto siūlymas.
Ar J. Karosas galėtų pateikti?
Prašom.
Reikalas tas, kad, jūs pastebite, visą laiką yra laviruojama tarp mūsų referendumu priimto Pilietybės įstatymo…
Gal per mikrofoną.
…Pilietybės įstatymo ir kartu noro praplėsti kaip nors tą dvigubos pilietybės… bet praplėsti iki tam tikros ribos, kad išsilaikytų ta norma – išimtiniai atskiri atvejai.
Dėl to mūsų siūlymas kaip tik yra paremtas tokiu nusistatymu, kad nenusižengtume Konstitucijai, ir dėl to tas laikas paliekamas iki brandos, sakysime, amžiaus, bet per trejus metus šiais atvejais.
Ir sulaukę 21 metų, ir per santuoką suėję su kita valstybe galėtų apsispręsti pasirinkdami, kokią pilietybę jie nori turėti.
Aš suprantu, būtų labai gerai noras, kad visi turėtų… 
Vis dėlto siūlau tą klausimą spręsti ne Referendumo įstatymu pakeičiant Konstituciją.
Tai mūsų pastangos yra kažkaip bandyti išlaviruoti su Konstitucijos norma ir su tuo, kad truputį praplėstume tą pilietybę.
Komiteto nuomonė.
Užsienio reikalų komiteto 7 straipsnio šiaip jau čia visa nauja redakcija siūloma.
Esmė būtų ta, kad asmuo, kuris, aš dar sykį priminsiu, gimdamas kitoje valstybėje, kur vien dėl gimimo įgyjama tos valstybės pilietybė… Žodžiu, jis jau pagal kilmę yra Lietuvos pilietis ir gimimu įgyja kitos valstybės pilietybę.
Taip pat ir santuokos metu: jeigu lietuvių kilmės asmuo kitoje valstybėje sudaro santuoką ir tik dėl to gauna kitos valstybės pilietybę.
Žodžiu, čia savo valios nei vaikas, nei sutuoktinis neišreiškia.
Tokiu atveju Užsienio reikalų komitetas siūlė nustatyti tą trejų metų periodą, per kurį turėtų apsispręsti: sulaukęs 18 metų, iki 21 metų, jeigu sutuoktinis – po santuokos treji metai.
Komitetas šitam trejų metų periodui nepritarė, nes jeigu šiuo atveju jau be tam tikros valios dėl santuokos, dėl gimimo įgyjama dviguba pilietybė, tai, mes manome, yra atskiras atvejis, kuris gali būti įstatyme numatytas.
Tokiu atveju, manau, ir Konstitucijai neprieštarautų toks pilietybės statuso egzistavimas.
Už pasiūlymą – A. Ažubalis.
Gerbiamasis pirmininke, ieškant konstituciškai pateisinamo kriterijaus, pagal kurį būtų galima apibrėžti atskirus dvigubos pilietybės atvejus, tai komiteto nuomonė, aš atsimenu iš diskusijų, kad dviguba pilietybė galima tik tada, kai Lietuvos Respublikos pilietis ne savo valia įgyja kitos valstybės pilietybę ir dėl atitinkamų istorinių, politinių ar teisinių priežasčių negali ar neturi galimybės jos atsisakyti.
Tai yra vienintelė konstituciškai pateisinama istorinė priežastis.
Prie šių asmenų priskirtini ir jų vaikai, vaikaičiai, provaikaičiai, palikuonys, kurie dėl tremties tėvų, senelių ar prosenelių įgijo kitos valstybės pilietybę.
Tačiau asmenys, kurie savo noru pagal nustatytą tvarką išvyko iš okupuotos Lietuvos ir tapo kitos valstybės piliečiais, taip pat aiškiai išreiškė savo valią, todėl jiems teisė turėti dvigubą pilietybę neturi būti suteikta, tačiau jiems turi būti suteikiama galimybė pakeisti savo valią, tai yra atkurti Lietuvos Respublikos pilietybę.
Štai kur šito yra straipsnio ir komiteto pasiūlymų esmė.
Aš dar kartą sakau, 7 straipsnio 3 punktas skamba taip: „yra asmuo, ištremtas iš okupuotos Lietuvos Respublikos iki 1990 m. kovo 11 dienos ir dėl to įgijęs kitos valstybės pilietybę, ar jo palikuonis, dėl asmens tremties įgijęs kitos valstybės pilietybę“.
Štai čia yra esmė.
Treji metai, žinoma, irgi yra labai svarbu.
Tai yra tokie svarbūs dalykai, bet ne tiek svarbūs kaip šitas esminis dalykas.
Ačiū.
Gerbiamieji kolegos, balsuojame.
Kas pritaria Užsienio reikalų komiteto pasiūlymui?
Balsavo 65 Seimo nariai: 49 – už pasiūlymą, prieš – 1, susilaikė 15.
Pasiūlymui pritarta.
E. Klumbys – repliką po balsavimo.
Gerbiamieji kolegos, aš norėčiau pasakyti, kad po to, kai mes priėmėme gerbiamojo G. Songailos pataisą, ir dabar ką mes priėmėme, tai realiai mes suteikėme jau dabar teisę į pilietybę dviejose pačiose baisiausiose šalyse – Baltarusijoje ir Rusijoje.
Aš siūlyčiau sugrįžti prie mano pasiūlymo ir jį perbalsuoti.
Aš suprantu, kad galbūt negalima, bet tada viskas sustotų į vietas.
Mes jau dabar praplėtėme iki trijų ketvirtadalių pasaulio, beliko ketvirtadalis.
Na, tai ryžkimės tam paskutiniam žingsniui.
Gerbiamieji kolegos, priėmimo metu dar turėsite progą įtikinti kolegas dėl perregistruotų pataisų.
Dabar G. Navaičio pasiūlymas.
Autoriaus salėje nematau.
Galbūt komiteto pirmininkas trumpai.
Seimo nario G. Navaičio pasiūlymas yra apskritai išbraukti visą 7 straipsnį.
Tai reiškia, kad neliktų apskritai jokios galimybės atvejams, kai Lietuvos Respublikos pilietis gali būti kartu ir kitos valstybės pilietis.
Kaip minėjau, Konstitucija leidžia atskirus atvejus.
Tokiu atveju būtų susiaurinta Konstitucijos norma, kas, manau, taip pat prieštarautų Konstitucijai.
Dėl motyvų užsirašiusių nėra.
Balsuojame.
Gal galėtume… 
Balsuojame.
Kas pritaria G. Navaičio pasiūlymui, kuriam komitetas nepritarė?
Už – 11, prieš – 12, susilaikė 29.
Pasiūlymui nepritarta.
9 straipsnio 2 punktui yra Užsienio reikalų komiteto pasiūlymas.
Prašau J. Karosą pateikti.
Čia mes siūlome, kad 22 straipsnyje numatyti dalykai būtų tai, dėl ko nebūtų galima atkurti pilietybės.
Tik tai tiek, truputėlį praplečiam.
Man atrodo, kad tie visi 22 straipsnio punktai yra vienodos vertės.
Kodėl juos išskiria?
Komiteto nuomonė?
Komitetas šitam pasiūlymui taip pat nepritarė.
Argumentas yra toks, kad (čia susiję su teistumu) asmuo gali būti teistas už antitarybinę veiklą.
Vien tokio pagrindo automatinis įkėlimas ribotų jam galimybę atkurti Lietuvos Respublikos pilietybę.
Čia mes įžvelgėme pavojų, todėl teisine prasme manome, kad yra netikslinga taip formuluoti punktą.
Komitetas nepritarė dėl to argumento.
Dėl motyvų užsirašiusių kalbėti nėra.
Ar J. Karosas atsiima?
Ne?
Balsuojam.
Kas pritaria Užsienio reikalų komiteto pasiūlymui, kuriam komitetas nepritarė?
Balsavo 58 Seimo nariai: už – 11, prieš – 5, susilaikė 42.
Pasiūlymui nepritarta.
Šitam pačiam punktui taip pat yra Seimo nario G. Navaičio pasiūlymas, autoriaus nematau.
Gal komiteto pirmininkas trumpai pristatys?
Esmė yra susijusi su tuo, kad jeigu visą 7 straipsnį būtų sutikęs Seimas išbraukti, vadinasi, nebeliktų galimybės dvigubai pilietybei, tada toks Seimo nario pasiūlymas turėtų prasmę, dabar jis neturi prasmės, kadangi gali būti tokių atvejų, kad asmenys gali įgyti Lietuvos pilietybę supaprastinta tvarka būdami ir kitos valstybės piliečiai.
Tai yra tarpusavyje susijusios sąvokos, todėl komitetas nepritarė.
Gerbiamieji kolegos, nėra užsirašiusių paremti pasiūlymą.
Gal galėtume bendru sutarimu pritarti komiteto nuomonei? (Balsai salėje: „Galima.“)
Dėkoju.
3 punktui yra Užsienio reikalų komiteto pasiūlymas.
J. Karosą…
Gerai, gerai.
Gerbiamasis Justinai, prašau pristatyti 9 straipsnio 3 dalies Užsienio reikalų komiteto pasiūlymą.
3 ar ne 2 daliai?
Taip trečiai, antrai…
Ai, trečiai taip, taip.
Čia aš 9 straipsnio 2 daliai matau…
Jau svarstėm 2 dalį, taip pat yra 3 daliai pasiūlymas, kurį jūs…
Sekundę!
Galbūt komiteto pirmininkas, trumpai pasakys pasiūlymo esmę.
Iš eilės aš matau 12 straipsnio…
Čia 12 straipsnis, tai 12 aš galiu…
Gerbiamieji kolegos, 9 straipsnio 3 punktui yra Užsienio reikalų komiteto pasiūlymas (skaitau), projekto esmė: „Pakeisti projekto 9 straipsnio 3 dalį ir ją išdėstyti taip: Lietuvos Respublikos pilietybė neatkuriama, jeigu yra aplinkybių, nurodytų šio įstatymo 22 straipsnyje.“
Tai pirmai apie tai ir kalbėjome, tai susiję su teistumu.
Tai jūs sujungėte šitą taip pat su…
Taip, taip, čia komitetas irgi taip pat…
Aišku.
Tai mes galime laikyti, kad apsisprendėme ir nepritarėm.
Taip, taip.
Sutinkate?
Tvarka.
10 straipsnis.
Seimo nario G. Navaičio siūlymas.
Aš jau minėjau, kad tai yra susiję tik su tuo pasiūlymu, jeigu Seimas būtų pritaręs išbraukti 7 straipsnį, jeigu yra galimybė turėti dvigubą pilietybę atskirais atvejais.
Šiam pasiūlymui Seimo nario G. Navaičio negali būti jam pritarta, todėl ir komitetas jam nepritarė.
Dėkoju.
Kolegos, galime pritarti komiteto nuomonei? (Balsai salėje: „Balsuojam!“)
Siūlot balsuoti dėl G. Navaičio pasiūlymo?
Balsuojam.
Kas pritaria G. Navaičio pasiūlymui 10 straipsnio 2 daliai?
Iš esmės nereikėjo balsuoti, bet J. Veselka labai prašo.
Balsavo 62 Seimo nariai: už – 10, prieš – 7, susilaikė 45.
Pasiūlymui nepritarta.
12 straipsniui taip pat yra Užsienio reikalų komiteto pasiūlymas.
Taip, mes siūlom išbraukti, vadinkim taip, kitais žodžiais pavadintą Lietuvos kortą, kadangi kol kas nėra jokių taisyklių, įstatymas lyg ir mus nukreipia į niekur, aš manau, kad, kol nėra patvirtinta kokių nors taisyklių to dokumento, kuris suteikia tam tikras privilegijas ir t. t., kalbėti apie jį nėra kaip, juo labiau kad mūsų ta diskusija buvo dėl vienos valstybės praktikos šioje srityje, ir žinome, kokia buvo mūsų reakcija į tai.
Dėkoju.
Komitetas.
Na, komitetas nepritarė siūlymui išbraukti šią frazę todėl, kad mes numatėme ir tam tikrą pereinamąjį laikotarpį įsigaliojimo normose ir kartu su atitinkamom tarnybom, Migracijos departamentu sutarėme, kadangi yra nemažai asmenų, kurie kreipiasi tokio dokumento, tvarka bus nustatyta.
Jinai, ko gero, jau yra ir parengta iki šio laiko, todėl mes manome, kad ši norma visiškai netrukdo pačiai minčiai ir na, tam tikram pirmajam žingsniui galbūt kada nors į pilietybės atkūrimą arba kitokį žmogaus statusą.
Gerbiamieji kolegos, balsuojam.
Taip, yra pasisakymas už – A. Sysas dėl motyvų.
Prašau.
Ačiū, pirmininke.
Gerbiamieji kolegos, na, nebeždžioniaukime mes iš kitų šalių, kurios įvedė savo šalių piliečiams tautybės kortas.
Jeigu mes norime, kad daugiau lietuvių turėtų Lietuvos pilietybę, tai suteikime jiems pilietybę, o ne žaiskime tokių žaidimų.
Visiškai pritariu Užsienio reikalų komitetui, kuris sako: nėra nei tvarkos, nei būdo, nei visokių kitokių įstatymų įgyvendinamųjų teisės aktų, ir tokiu įrašu mes tik leisime spekuliuoti šita tema.
Arba paruoškime visus reikalingus dokumentus ir tada rašykime į įstatymą tokias normas.
Aš prieš.
Už pataisą norėjote pasakyti… 
Gerbiamieji kolegos…
Tai palaukit!..
G. Songaila nori pasisakyti prieš.
Gerbiamieji Seimo nariai, na, ta motyvacija, kad čia yra kažkoks beždžioniavimas, lyginant su kitų šalių praktika, kuri vykdoma čia, Lietuvoje, yra nepagrįsta.
Reikalas tas, kad čia mes kalbame apie dokumentą, kuris paskui suteiks teises, sakykim, pretenduoti į piliečių teisių atkūrimą, į Lietuvos Respublikos piliečio teisių atkūrimą.
Tai yra ryšio su Lietuvos Respublika per pilietybę institutas, o ne per tautybę ar per kažkokias kitas privilegijas, kurios būtų suteiktos.
Tai aš nemanau, kad reikėtų painioti, ir siūlau pritarti komiteto nuostatai ir susilaikyti dėl šio pasiūlymo.
Balsuojam, kas pritaria Užsienio reikalų komiteto pasiūlymui?
Už pasiūlymą balsavo – 32, prieš – 5, susilaikė 37.
Pasiūlymui nepritarta.
Dėl vedimo tvarkos – S. Pečeliūnas.
Ačiū, gerbiamasis posėdžio pirmininke, mes vieną klausimą esame peršokę, sakėm, šitą pasvarstysim, tada grįšim.
Tuoj bus pietūs ir niekur mes negrįšim.
Mano siūlymas jums – kiek jau pasistūmėjome į priekį, tiek, padaryti kreipinio į Konstitucinį Teismą pateikimą, dabar jam pritarti, tada svarstyti Gruzijos rezoliuciją, nes vis tiek visa tai, ką mes dabar veikiame, kol nėra atsakymo iš Konstitucinis Teismo ir nėra mūsų kreipinio, gali pasakyti Konstitucinis Teismas, kad visa tai yra laiko gaišinimas ir reikia išmesti į šiukšlyną.
Tai jau tiek, kiek reikia Konstituciniam Teismui, mes į priekį pasistūmėjome, tam kreipiniui, tai pereikime prie kreipinio, kai gausime atsakymą, keliausime toliau.
Ir laikykimės susitarimo – dvidešimt minučių skirta rezoliucijai, kaip tik panašiai laiko ir lieka.
Ačiū.
Taip, S. Šedabaras kaip tik norėjo šia tema išsakyti nuomonę.
Gerbiamieji kolegos, kreiptis į Konstitucinį Teismą mes galėsime tik tada, kai priimsime įstatymą ir promulguos valstybės vadovė, tik tada.
Kreipinys bus dėl vieno punkto, gerbiamieji kolegos, visas kitas įstatymas nekelia kokių nors didesnių abejonių taip pat diskutuojant su Konstitucijos ekspertais.
Ar šiandien, ar ne šiandien – čia kitas reikalas, jeigu laikas baigėsi, bet siūlau pereiti visą svarstymą ir eiti toliau į priėmimą.
Gerbiamieji kolegos, dar mes iki pietų pertraukos turime šiek tiek laiko ir šį klausimą pabaigsime.
Kitas pasiūlymas yra 13 straipsniui, taip pat Užsienio reikalų komiteto pasiūlymas.
Mes jau čia apie tai kalbėjome…
Aš siūlyčiau atsiimti, nes tai susiję su prieš tai…
Komitetas atsiima pasiūlymą, nes susiję.
(Balsai salėje) Dėkoju.
14 straipsniui yra Seimo nario E. Klumbio pasiūlymas.
Prašau.
Aš manau, kad į įgijimo pagrindus būtų įrašyta ir atkūrimas, nes vis tiek atkūrimo metu žmogus įgyja tą pilietybę.
Jinai nenukrenta kitokiu būdu.
Paprasčiausiai tai yra natūralus įgijimo pagrindas, o ne jį kažkaip kitaip išskirti, tarsi tai nėra pilietybės įgijimas.
Komiteto nuomonė?
Komitetas nepritaria šiam siūlymui.
Suprasdamas Seimo nario E. Klumbio poziciją vis dėlto mano, jog atkūrimas nėra įgijimas, ir pagal tarptautinę praktiką atkūrimas (ne tik mūsų, bet ir tarptautinę praktiką) nelaikomas pilietybės įgijimo pagrindu.
Žodžiu, atkūrimas yra tai, ką tu turi, turėjai ir buvo laikinai ar dėl kitų priežasčių suspenduota.
Sakyti, kad pilietybė įgyjama asmens, kuris de facto turi tą pilietybę, prilyginti įgijimui, tai komiteto ir pasikviestų specialistų nuomone, būtų neteisinga.
Atkūrimui yra kitas reguliavimas, kitoje įstatymo vietoje, todėl komitetas tam ir nepritaria.
Užsirašiusių kalbėti dėl motyvų nėra.
Balsuojam, kas pritaria E. Klumbio pasiūlymui? (Balsai salėje)
Balsavo 69 Seimo nariai: už – 26, prieš – 2, susilaikė 41.
E. Klumbio pasiūlymui nepritarta.
15 straipsnis.
Užsienio reikalų komiteto pasiūlymas 2 punktui.
Prašau.
J. Karosas.
Minutėlę, aš žiūriu!
Kuriam punktui sakėte?
2 punktui.
15 straipsnio 2 punktas.
Čia treji metai po gimimo.
15 straipsnis.
Aš pasimečiau tarp tų straipsnių.
Siūlote papildyti 3 dalimi.
Kuriame puslapyje?
13 puslapyje.
Minutėlę!
Jeigu mes turime tuos pačius puslapius.
Tai mes kalbėjome apie tai, mes siūlome visą 22 straipsnį… (Balsai salėje) 15 straipsnis…
Galbūt komitetas galėtų…
Matau!
Asmuo gimdamas įgyja… 
Mes apie tai kalbėjome ir, man atrodo, buvo nepritarta.
Čia tas pasirinkimo variantas.
Sulaukęs aštuoniolikos metų jisai turėtų apsispręsti, kokią pilietybę jis pasirenka.
Ir mes jau apie tai kalbėjome.
Matau, kad buvo pritarta komiteto pozicijai, o ne Užsienio reikalų komiteto.
Ten tas pats ir apie santuokas, ir apie įgytą pilietybę gimstant.
S. Šedbaras.
Komitetas nepritaria šiai pozicijai, nes mano, kad toks termino įrašymas iš tiesų pažeistų žmogaus teisę, ir netgi norėčiau papildyti, koks tada mechanizmas.
Tai ką, tokiu atveju reikėtų atimti iš jo Lietuvos pilietybę?
Vaikas savo valios neišreiškia.
Jis gimdamas įgijo kitos šalies pilietybę, tai dabar turėtų būti kažkokios procedūros Lietuvoje, ir mes apie tai diskutavome komitete, kad iš jo būtų atimta Lietuvos Respublikos pilietybė sukakus dvidešimt vieniems metams.
Kolegos, neseniai mes balsavome priešingai.
Aš siūlau šį kartą pamąstyti, pritarti komiteto nuomonei, neįrašyti tų trejų metų termino ir jeigu mes atitinkamai balsuosime, tai ir aš tada atitinkamai elgsiuosi būdamas šioje tribūnoje.
Gerbiamasis pirmininke, aš noriu pasitikslinti, mes lyg ir esame pritarę anksčiau balsuodami panašiai nuostatai, taip?
Taip, bet tai yra visai kitas straipsnis ir kita formuluotė.
Tik tiek, kad joje yra atsiradę tie treji metai, todėl aš manau, kad reikia balsuoti.
Gerbiamieji kolegos, jūs išgirdote visas aplinkybes, balsuojam.
Kas pritaria Užsienio reikalų komiteto pasiūlymui?
Balsavo 66 Seimo nariai: už – 33, prieš – 1, susilaikė 32.
Balsai pasidalijo po lygiai.
Gerbiamieji kolegos, siūlau dar kartą balsuoti.
Pakvieskite kolegas, kurie galbūt yra šalia salės. (Balsai salėje)
Aš dar kartą noriu pakomentuoti, jeigu leidžia Seimas…
Prašau.
…kodėl komitetas buvo prieš trejų metų įrašymą tiek santuokos, tiek gimimo atveju.
Dar kartą sakau šiek tiek reaguodamas į Užsienio reikalų komiteto poziciją.
Tai nėra valios išreiškimas.
Vaikas gimsta ir sulaukęs aštuoniolikos metų turi dabar žinoti, važiuoti kažkur atsisakyti Lietuvos pilietybės, jeigu nepasirinko, tai ką, dabar Lietuva atims iš to vaiko Lietuvos pilietybę, nors jis gimdamas ją įgijo?
Arba santuoką, jeigu įgijo.
Niekas neklausia, jeigu susituoki toje šalyje, jeigu ta šalis iš karto pagal santuokos sudarymo faktą suteikia pilietybę.
Tai ką, mes dabar iš savo piliečio ar pilietės darysim procedūrą ir atiminėsime Lietuvos Respublikos pilietybę?
Kolegos, siūlau neįrašyti šitoj vietoj tų trejų metų periodo.
Manau, kad tai atitinka atskirus Konstitucijos atvejus.
Balsuojam.
Pakartotinis balsavimas.
Kas pritariate Užsienio reikalų komiteto pasiūlymui, balsuojate už, kas turite kitą nuomonę, balsuojate prieš arba susilaikote.
(Balsai salėje) Balsuojam dėl 15 straipsnio 2 dalies.
Balsavo 75 Seimo nariai: už – 21, prieš – 6, susilaikė 48.
Pasiūlymui nėra pritarta.
Gerbiamieji kolegos, 16 straipsnis.
1 daliai yra Seimo nario G. Navaičio pasiūlymas.
Matau salėje G. Navaitį, prašau pristatyti savo pasiūlymą.
Aš atsiimu pasiūlymą, nes bendri principai jau vis tiek buvo atmesti.
Ar jūs atsiimate visus pasiūlymus, nes yra ir kitai daliai pasiūlymas?
Taip, atsiimu visus pasiūlymus dėl darbo proceso spartumo.
Dėkoju.
Taigi 16 straipsniui daugiau Seimo narių pasiūlymų nėra.
17 straipsniui taip pat atsiimate?
G. Navaitis atsiima.
Taip.
18 straipsnis.
Čia jie visi yra vienos koncepcijos pasiūlymai.
18 straipsniui taip pat atsiimta ir dabar 18 straipsnio 3 daliai yra Žmogaus teisių komiteto pasiūlymas.
Prašau Žmogaus teisių komiteto pirmininką A. Lydeką pristatyti.
Ačiū, pirmininke.
Žmogaus teisių komitetas siūlo šią lengvatą išbraukti.
Tai yra natūralizacijos (atkreipiu dėmesį, kolegos) būdu įgyjant pilietybę nedaryti, niekam netaikyti lengvatų.
Valstybės, turiu omenyje Kanadą, Airiją ir kitas valstybes, suprasdamos, kad joms trūksta tam tikrų specialistų, tam tikrų profesijos atstovų ar sportininkų ir taip toliau, daro lengvatas jauniems, energingiems tų profesijų žmonėms.
Bet yra sunkiai suprantama, kai natūralizacijos tvarka įgyjant pilietybę siūloma daryti lengvatą, tai yra dirbtinai pritraukti į savo šalį, vilioti žmones, turinčius negalią ar sulaukusius pensinio amžiaus, kad atvykę jie taptų piliečiais ir pretenduotų į socialines išmokas, į pensijas, ir t. t.
Galiu vertinti tokios nuostatos buvimą įstatyme tik kaip nesusipratimą, todėl kviečiu pritarti šiai Žmogaus teisių komiteto nuostatai, šiam pasiūlymui.
Pagrindinio komiteto išvada.
Komitetas nepritarė šiam pasiūlymui.
Dabar naujajame variante yra 19 straipsnis.
Kolegos, jeigu atkreiptumėte dėmesį, esmė čia yra štai kas: čia mes kalbame apie asmenis, kurie turi 65 metus, kurie yra su dideliu neįgalumo lygiu ir t. t., ir t. t.
Čia tik vienintelis dalykas: tokiems asmenims, jeigu jie natūralizuojasi, nebūtų taikomi reikalavimai išlaikyti valstybinės kalbos egzaminą ir Konstitucijos pagrindų egzaminą.
Tai senyvo amžiaus ligoti žmonės, kurių pasitaiko, tačiau tai yra išimtiniai atvejai.
Iš tiesų močiutei, kurią kažkas dar nori Lietuvoje atsivežti ir kuri gali natūralizuotis, laikyti egzaminus, tai mes manėme, kad iš tiesų vargu ar tai grėstų Lietuvos pilietybės sistemai, jeigu toks punktas būtų.
Komitetas nepritarė.
Dėl motyvų.
A. Lydeka, tačiau jūs, kaip teikėjas, nelabai galite.
Kolegos, balsuojame.
Kas pritaria komiteto pasiūlymui, balsuoja už.
Žmogaus teisių komiteto pasiūlymui, kurį pristatė A. Lydeka, kas palaiko šį pasiūlymą, balsuoja už.
Pagrindinis komitetas nepritarė.
Balsavo 69 Seimo nariai.
Už – 13, prieš – 7, susilaikė 49.
Pasiūlymui nepritarta.
S. Stoma atsiėmė pasiūlymą.
19 straipsnis – G. Navaitis pasiūlymą atsiėmė.
Taip pat ir likusius du pasiūlymus šiam straipsniui.
20 straipsnio 1 daliai Seimo narių Ž. Šilgalio, J. Liesio, A. Mazuronio, V. Gedvilo pasiūlymas.
Kas gali pristatyti iš paminėtų kolegų šį pasiūlymą?
Nematau nė vieno iš paminėtų asmenų.
Gal komiteto pirmininkas?
Esmė pasiūlymo yra visiems labai suprantama – papildant kriterijų sąrašą, kada gali Prezidentas suteikti išimties tvarka pilietybę.
Tai dar vienas toks kriterijus arba grupė kriterijų.
Taip pat kai tai sietina su Lietuvos Respublikos vardo garsinimu mokslo, ekonomikos, kultūros, meno ir sporto srityse, jai atstovaujant šiuo metu ar ateityje.
Šiuo atveju netaikomos 18 straipsnyje numatytos pilietybės suteikimo sąlygos.
Komitetas pritarė iš dalies.
Komitetas iš principo pritarė pasiūlymui, tik šiek tiek kitaip suredagavo.
Jeigu tekste matot, yra dar papildomų tam tikrų sąlygų, kad būtų integruotasi į Lietuvos Respubliką, sugebėtų bendrauti lietuvių kalba, o jeigu nuolat negyvena, kad vis tiek sugebėtų bendrauti lietuvių kalba ir būtų kitų akivaizdžių įrodymų, patvirtinančių, kad asmuo yra integravęsis į Lietuvos visuomenę.
Tam pasiūlymui mes pritarėme su papildomom sąlygom, su papildomais kriterijais, kad tai nebūtų toks visiškai formalus, sausas pilietybės suteikimas išimties būdu, kad žmogus žinotų, kad jis yra Lietuvos pilietis ir kas ta Lietuva galų gale.
Gerbiamieji kolegos…
Gal sutiks teikėjai su tokiu?
Bendru sutarimu, matyt, nepavyks, nes yra užsirašiusių kalbėti prieš dėl motyvų.
S. Pečeliūnas – prieš.
Statutas liepia suteikti žodį kitaip, bet ką padarysi.
Ačiū ir už tai.
Mielieji kolegos, aš atkreipiu jūsų dėmesį, kad mes nuo šiol turėsime nebepasitikėti posėdžio pirmininko Seimui duotu žodžiu, nes jis laužo ne tik darbotvarkę, bet ir mūsų susitarimą, su kuo ir sveikinu.
14 val. eisime valgyti kotletų, manau, kad pirmininkas taip pat jau išalko.
Gerbiamieji kolegos, balsuojame.
Pirmiausia aš noriu paklausti, gal galime pritarti komiteto pasiūlymui pritarti iš dalies?
Balsuojame.
Gerbiamieji kolegos, jeigu autorių nėra ir nėra kas… 
Kaip tik matau Ž. Šilgalį.
Gerbiamasis kolega, ar jūs sutinkate su komiteto išvada dėl jūsų pasiūlymų?
Komitete nepritarė, kaip supratau?
Ne, pritarė iš dalies.
Mes kalbėjome apie tai komitete.
Sportininkams bus galimybė suteikti pilietybę išimties tvarka.
Gerbiamieji kolegos, galime bendru sutarimu pritarti komiteto nuomonei?
Dėkoju.
Vis tiek yra siūlymas balsuoti.
Kas už Ž. Šilgalio ir kitų jo kolegų pasiūlymą, kuriam komitetas pritarė iš dalies?
(Balsai salėje) Gerbiamieji kolegos, atsiprašau, nutraukiu balsavimą.
Kadangi jie sutiko su komiteto redakcija, reikėtų balsuoti dėl komiteto išvados.
Balsuojame.
Kas pritaria komiteto išvadai?
Balsuojame, nes buvo prašymas iš salės Seimo narių balsuoti dėl komiteto išvados.
Už komiteto pasiūlytą suredaguotą variantą – 56, prieš – 1, susilaikė 7. Pasiūlymui pritarta.
Gerbiamieji kolegos, dar spėsime keletą pasiūlymų apsvarstyti.
21 straipsnis – G. Navaitis atsiėmė pasiūlymą.
Seimo narys Saulius… Ž. Šilgalis.
Prašau.
Gerbiamasis posėdžio pirmininke, aš norėčiau aiškumo, pritarta yra tai mano pataisai.
Noriu, kad komiteto pirmininkas labai aiškiai pasakytų, ar bus galimybė suteikti sportininkams pilietybę išimties tvarka.
Gerbiamasis kolega, yra viena problema.
Jūs atėjote, kai buvo jau apsvarstyta, pasikeista nuomonėmis, išsakyti motyvai dėl jūsų pasiūlymo, nė vieno iš autorių nebuvo.
Aš paklausiau, ar jūs sutinkate su komiteto priimtu sprendimu pritarti iš dalies?
Jūs sakėte, sutinkate.
Mes, Seimo nariai, apsisprendėme.
Galbūt tikrai nereikia grįžti prie šio klausimo?
Pirmininke, jūs trumpai pasakykite. (Balsai salėje)
Gerbiamieji kolegos, tęsiame mūsų pataisų svarstymą.
Seimo narys S. Stoma taip pat atsiėmė pasiūlymą.
Užsienio reikalų komiteto pasiūlymas 21 straipsnio 4 punktui.
Prašau.
J. Karosas.
Čia ta mintis keliama vėl taip, kad šiek tiek siaurintų pilietybę turinčių žmonių grupę.
Tiems, kuriems atkuriama, tai tik tuo atveju, jeigu jis tuo metu nėra kitos valstybės pilietis.
Mūsų ta pozicija šiuo atveju daugmaž per visus straipsnius eina ir riboja tų žmonių, gaunančių dvi pilietybes, grupę.
Pirmininke.
Komitetas nepritarė šiam siūlymui, nes čia straipsnis yra.
Aš atkreipiu dėmesį, kolegos, jau kartą minėjau, dabar yra patobulinto ir jums išdalinto varianto 22 straipsnis.
Čia yra pilietybės grąžinimas, tai yra grąžinimo atvejai.
Komitetas mano, kad iš esmės siaurinti grąžinimo atvejus taip pat ir pagal 7 straipsnį tikrai nėra jokių pagrįstų argumentų.
Beje, panašus pasiūlymas, aš žiūriu, buvo ir kolegos S. Stomos, kuris atsiėmė.
Matyt, jis suprato, kad nėra tikslo siaurinti grąžinimo.
Čia jau grąžinimas, žmogus jau buvo Lietuvos pilietis ir dabar grąžina tik pilietybę.
Gerbiamieji kolegos, noriu paklausti pirmiausia Užsienio reikalų komiteto atstovo.
Gal jūs atsiimate šį pasiūlymą?
Neturite teisės.
Balsuojame.
Kas pritaria Užsienio reikalų komiteto pasiūlymui, kuriam pagrindinis komitetas nepritarė?
Balsavo 65 Seimo nariai: už – 19, prieš – 2, susilaikė 44.
Pasiūlymui nepritarta.
Seimo narys G. Navaitis pasiūlymą atsiėmė.
Seimo nariai R. Žemaitaitis ir K. Ramelis 21 straipsnio 4 daliai taip pat teikia pasiūlymus.
Ar yra kas nors iš autorių?
Matau R. Žemaitaitį.
Prašom pateikti savo pasiūlymą.
Iš tikrųjų buvo mūsų pasiūlymas papildyti įstatymo projektą, kad leistų turėti antrą pilietybę asmenims, kurie ją prarado, kai juos įvaikino.
Tokia šių pataisų esmė.
Ar jūs sutinkate su komiteto nuomone?
Taip, taip.
Komitetas pritarė iš dalies.
Gerbiamieji kolegos, ar galėtume pritarti komiteto sprendimui?
Dėkoju.
Taigi rytiniam plenariniam posėdžiui numatytas laikas baigėsi.
Kolegos, darome svarstymo pertrauką.
S. Pečeliūnas turi pasiūlymų dėl vedimo tvarkos.
Prašom.
Taip, aš prašyčiau Etikos ir procedūrų komisiją išnagrinėti ir įvertinti, ką reiškia posėdžio pirmininko žodis ir susitarimas Seime, kai jo nesilaikoma.
Ačiū.
Nežinau, kokį Seimo Pirmininką turėjote omeny.
(Balsai salėje) Gerai.
Yra pasiūlymas, manau, į jį bus atsižvelgta.
Gerbiamieji kolegos, skelbiu pertrauką, o kas nori registruotis, paskutinė registracija rytiniame plenariniame posėdyje.
Prašom.
Vyksta registracija.
Primenu, kad popietinis plenarinis posėdis prasidės 15 val.
Gerbiamieji kolegos, svarstysime pagal darbotvarkę ir posėdžio pirmininkas patikslins, kokį klausimą mes svarstysime.
Pagal darbotvarkę bus ataskaitų svarstymas.
Užsiregistravo 60 Seimo narių.
Rytinis plenarinis posėdis baigtas.
Darbotvarkės 1 klausimas – Pilietybės įstatymo projektas, Prezidentės teiktas.
Svarstymo tęsinys.
tribūną kviečiu Teisės ir teisėtvarkos komiteto pirmininką S. Šedbarą.
Pagal stenogramas matau, kad mes dabar turime kalbėti apie 23 straipsnį.
Dėl 23 straipsnio yra Seimo nario G. Navaičio pasiūlymas.
Gerbiamasis Navaiti, prašau pateikti.
Teikiu pasiūlymą, susijusį su kitais teikiamais pasiūlymais.
Jo esmė ta, kad Lietuvos valstybė taip, kaip ir rašoma mūsų Konstitucijoje, pripažintų tik vieną pilietybę, tai yra Lietuvos pilietybę.
Kitos pilietybės būtų teikiamos išimties tvarka.
Nesuteikus išimties tvarka tos pilietybės, vadinasi, visa kita būtų asmens privatus reikalas, į kurį Lietuvos valstybė nesikiša.
Analogiška situacija yra Lenkijoje ir Izraelyje.
Manau, jeigu reikėtų pakalbėti apie teisinę šio aspekto pusę, tai geriau ją pateiktų kartu su manimi pasiūlymus teikiantys teisininkai.
Aš pateikiau pačią idėją, kuri toliau realizuojama ir kitais teikimais.
Komiteto išvada.
Gerbiamieji kolegos, kolega Seimo narys G. Navaitis teikia savo naują pasiūlymą, kuris yra įregistruotas ir kurį mes turėsime svarstyti, komitete iš naujo svarstyti ir turbūt frakcijose.
Tačiau svarstymo stadijoje šito projekto, kadangi tiesiog tebevyksta svarstymas, kolegos G. Navaičio šioje stadijoje iš pradžių buvo balsuota – nepritarta, ir jis buvo visus likusius su tuo susijusius pasiūlymus atsiėmęs.
Tai aš siūlyčiau, kolega, ir toliau dabar traktuoti, kad jūs atsiėmėte šioje stadijoje, nes neįmanoma grįžti, o jūsų pasiūlymas, kuris naujas užregistruotas (turbūt vakar, kaip aš suprantu), turėtų dabar tarp svarstymo ir priėmimo dar kartą grįžti ir į komitetą, ir būti frakcijose apsvarstytas.
(Balsai salėje) Dabar svarstymas tebesitęsia.
Negalima svarstymo vidury įrašyti naujų pasiūlymų, jis yra tik vakar registruotas.
Aš pritariu G. Navaičio pasiūlymui, bet procedūriškai jis turi būti svarstomas komitete tarp svarstymo ir priėmimo.
Gerbiamieji kolegos, aš nežinau, kas čia darosi, bet mes tikrai nemokame sekti net to, ką patys esame registravę.
Aš turiu dokumentus, kur G. Navaičio pasiūlymas registruotas 2009 m. lapkričio 23 d.
Pagal šitą pasiūlymą jūs ir turėjote pateikti.
Matau parašyta: „Komiteto nuomonė – nepritarti.“
Ar jūs šitą pasiūlymą atsiimate, gerbiamasis Navaiti?
Navaitis šį pasiūlymą atsiima.
Yra kitas gerbiamojo G. Navaičio pasiūlymas 2009 m. lapkričio 23 d. dėl to paties straipsnio, bet kitos dalies, 9 dalies, prašote išbraukti.
Atsiimate tą?
Gerbiamoji Pirmininke, taupydamas laiką, atsiimu visus toliau einančius pasiūlymus, nes, kaip buvo sakyta, jie bus analogiški, jie bus svarstomi komitete.
Dėkoju.
Taigi ar galime pritarti 23 straipsniui?
Gerai.
24 straipsnis.
Navaičio pasiūlymas atsiimtas.
Kai mes pradėjome svarstymą, gerbiamasis S. Stoma irgi buvo atsiėmęs savo pasiūlymus.
Taip?
Galioja.
Yra Užsienio reikalų komiteto pasiūlymas, registruotas 2009 m.
gegužės 27 d.
Teisės ir teisėtvarkos komiteto nuomonė – nepritarti.
Gal pakomentuokite.
Kolegos, dabar yra tokia situacija, kad svarstymo metu buvo du skirtingi balsavimai.
Aš noriu, kad visi susikauptumėte ir atkreiptumėte dėmesį.
Kai balsavome dėl 7 straipsnio, jis buvo priimtas su trejų metų šito apsisprendimo terminu.
Bet kai balsavome dėl 15 straipsnio, jeigu neklystu, jau išsiaiškinę iki galo, balsavome be šitų trejų metų, kuriuos siūlo Užsienio reikalų komitetas, termino.
Vadinasi, per tarpą tarp svarstymo ir priėmimo komitetas turės iki galo sutvarkyti.
24 straipsnyje vėl ta pati problema.
24 straipsnyje vėlgi atsiranda, ten buvo prie gimimo, o čia atsiranda prie santuokos tie treji metai.
Tai, kolegos, aš dar sykį, kadangi praeitą kartą buvo prašoma detaliai paaiškinti, paaiškinu.
Komitetas nepritarė šitam trejų metų apsisprendimo laikui.
Šiuo atveju, ar gimimu, ar santuoka pilietybė, jeigu vien dėl to antra įgyjama be išreikštos valios, tiesiog pačiu faktu, jeigu mūsų pilietis ar pilietė išteka už kitos šalies piliečio ir turėdamas(a) Lietuvos pilietybę įgyja vien dėl to kitos šalies pilietybę, dabar pradėti Lietuvoje šitos Lietuvos pilietybės atėmimo procedūrą, aš manau, tai būtų iš tiesų neteisinga ir net sunkiai paaiškinama.
Todėl mūsų komitetas mano, kad jeigu jau toks atvejis įvyko, kaip minėjau, be asmens valios, nes nereikėjo niekur kreiptis, tai tų trejų metų netaikyti.
Kai mes balsavome specialiai dėl gimimu įgytos antros pilietybės, mes jau balsavome be tų trejų metų apsisprendimo laiko, kai sulaukia 18 metų.
Kolegos, aš kviečiu palaikyti mūsų komiteto nuomonę ir dėl šito straipsnio.
Čia yra irgi… 
Tada būtų jau suderinamumas su 15 straipsniu ir liktų tik pataisyti iki priėmimo 7 straipsnį.
Siūlau dėl 24 straipsnio balsuoti už Teisės ir teisėtvarkos komiteto poziciją.
Gerbiamasis Karosai, gal tada jūs atsiimate šitą?
Aš tik noriu kai ką paaiškinti.
Nėra variantų, tikriausiai teks atsiimti.
Aš jau kelis kartus kartojau ir dar kartosiu.
Čia mes truputį susiduriame su koncepcine pozicija.
Užsienio reikalų komitetas visą laiką mėgino siaurinti antros pilietybės turėjimo diapazoną, nes tai atitinka Konstitucijos doktriną.
Tuo tarpu įdomiausia, kad Teisės ir teisėtvarkos komitetas, kuris turėtų kaip akies vyzdį saugoti tą doktriną, tada jis – priešingai, jis įvairiais atvejais bando išplėsti.
Būtent dėl to aš manau, kad mūsų komiteto variantas yra adekvatesnis konstitucinei nuostatai, kurią referendumu priėmė mūsų tauta.
Aš nežinau, kodėl Teisės ir teisėtvarkos komitetas gina tą poziciją, kuri iš principo, kaip aišku, daugiau kertasi su Konstitucija negu mūsų siūlomas variantas per visą šį nutarimo projektą.
Kolegos, papildomi argumentai, kurie buvo diskutuoti komitete, ir ne tik komitete, bet ir klausymuose.
Projekte, Prezidento V. Adamkaus sudarytos darbo grupės parengtame projekte, nebuvo šitų trejų metų.
Darbo grupėje dalyvavo profesūra, taip pat ir buvę Konstitucinio Teismo teisėjai.
Šitie treji metai atsirado tik svarstant Užsienio reikalų komitete.
Jeigu pakankamas kiekis konstitucinės teisės ekspertų specialistų mano, kad šie du atvejai – įgijimas gimimu ir įgijimas santuoka – gali būti antrosios pilietybės atskiri atvejai, ką Konstitucijos 12 straipsnis ir sako, tai komitetas štai šitais argumentais ir priėmė tokį sprendimą nepritarti, nes, dar kartą kartoju, treji metai ne darbo grupėje atsirado, o atsirado Užsienio reikalų komitete.
Siūlau pritarti Teisės ir teisėtvarkos komiteto pozicijai.
Gerbiamasis Karosai, balsuoti reikia dėl šio klausimo?
(Balsai salėje) Tuoj įjungsim, palaukit.
Prašau.
Nesvarbu, kur atsirado, gerbiamasis kolega, bet ar siaurina antros pilietybės išplėtimą mūsų pasiūlymas, ar platina?
Aš noriu atsakyti: čia ne siaurinimo ar platinimo dalykas.
Pagal Konstitucijos 12 straipsnį nepasakyta, siauriau ar plačiau, pasakyta „atskirais atvejais“.
Tai mes traktuojame, kad šis atvejis iš tiesų yra atskiras, ir mes norime tą atskirą atvejį suskirstyti į dvi kategorijas: iki 18 ar 21 m. ir po 21 m.
Jeigu jau yra atskiras atvejis, tai jis yra pats savaime, ir po fakto atskiras atvejis.
Tai mūsų komiteto pozicija tokia.
Gerbiamieji kolegos, Užsienio reikalų komitetas neatsiima siūlymo, todėl mes turime balsuoti.
Kadangi Teisės ir teisėtvarkos komitetas nepritaria, o siūlymas yra Užsienio reikalų komiteto, tai tada klausykite formuluotės.
Juršėnas.
Dėl ko norite kalbėti?
Ar už užsienio reikalus, ar prieš?
Nes negirdėjote, kaip aš formuluosiu.
Aš paspaudžiau mygtuką, kadangi noriu kalbėti prieš pagrindinio komiteto poziciją ir paremti Užsienio reikalų komiteto nuomonę.
Palaukite, dar kartą jums sakau, aš net nepasakiau, koks bus balsavimas, tai todėl suprantu, kad jūs ne ten užsirašęs.
Gerai.
balsavimas visada yra toks, kadangi yra Užsienio reikalų komiteto pataisa, tai kas pritaria pataisai, tas pasisakys už, kas nepritaria Užsienio reikalų komiteto pataisai, tas pasisakys prieš.
Tai dabar nežinau jūsų pozicijų, gal jūs ir taip užsirašėte?
Aš palaikau Užsienio reikalų komiteto poziciją, kadangi…
Tai tada už.
…jinai yra korektiškesnė.
Gerbiamieji kolegos, balsuojam.
Gerbiamasis S. Stoma – prieš?
Balsuojam.
Kas palaikote Užsienio reikalų komiteto pasiūlymą, balsuojate už, kas turite kitą nuomonę, balsuojate prieš arba susilaikote.
Balsavo 82 Seimo nariai: už – 33, prieš – 15, susilaikė 34.
Užsienio reikalų komiteto pataisai nepritarta.
Toliau 25 straipsnis.
Pataisų nėra.
26 straipsnis.
Gerbiamasis S. Stoma atsiėmęs, vadinasi, to nesvarstome.
Toliau G. Navaitis atsiėmęs, nesvarstome.
Yra Užsienio reikalų komiteto pataisa, gerbiamasis pirmininke.
Aš siūlyčiau Užsienio reikalų komitetui nereikalauti dėl jos balsuoti, kadangi čia viskas priklausys nuo galutinės 7 straipsnio redakcijos ir dar šiandien gali keistis.
Kai galutinį tekstą rengsime, mes sutvarkysime.
Gerai.
Tai nereikia balsuoti, gerbiamasis Karosai?
Nereikia.
Čia viskas aišku.
Dėkoju.
Toliau yra Seimo narių R. Žemaitaičio ir K. Ramelio.
Komitetas iš dalies pritarė.
Gerbiamasis Žemaitaiti!
Nė vieno autoriaus nėra.
Čia viskas yra gerai, gerbiamieji kolegos, šioms pataisoms mes esame pritarę ir netgi patikslinę.
Čia yra tik punktų skaičius, čia viskas gerai, o iš dalies pritarėme todėl, kad pritardami jiems mes patys dar išplėtėm jų formuluotę, tai todėl iš dalies.
O taip iš principo yra pritarta.
Gerai.
Toliau 27 straipsnis.
Nereikia svarstyti, čia G. Navaičio, kuris atsiėmė.
28 straipsnis.
Nėra.
30 straipsnis.
31 straipsnis.
32 straipsniui irgi G. Navaičio, nereikia nagrinėti.
33 straipsnis – G. Navaitis du kartus, nereikia nagrinėti.
Tris kartus, keturis kartus.
34 straipsnis?
Nėra.
35 straipsnis?
Nėra.
36 straipsnis?
Nėra.
37 straipsnis?
Nėra.
38 straipsnis.
Navaičio nenagrinėjam.
38 straipsniui S. Stomos, nenagrinėjam.
Yra vėl Užsienio reikalų komiteto 38 straipsniui.
Čia tas pats, punkteliai.
Nereikia balsuoti.
Navaičio nereikia balsuoti.
Toliau dar yra Užsienio reikalų komiteto.
Tas pats.
Tas pats, nereikia balsuoti.
Navaičio nereikia balsuoti.
39 straipsniui Užsienio reikalų komiteto, tai čia, kaip suprantu, šiek tiek…
Dėl to jau apsispręsta, dėl kilmės.
Manau, turbūt nėra prasmės balsuoti.
Taip.
Buvo apsispręsta, nereikia balsuoti.
Navaičio, nebalsuojam.
40 straipsnis.
Užsienio reikalų komiteto.
Jau mes dėl 7 straipsnio apsisprendėme anksčiau.
Nebereikia balsuoti.
Navaičio.
Nereikia balsuoti.
41 straipsnis?
Nėra.
42 straipsnis.
Navaitis, nebalsuojam.
Stoma, nebalsuojam.
Užsienio reikalų komitetas – nebalsuojam, R. Žemaitaitis ir K. Ramelis – iš dalies pritarta.
Čia viskas gerai.
43 straipsnis.
Navaičio – nebalsuojam.
44 straipsnis.
Šedbaro pasiūlymui komitetas pritarė.
Ar galime ir mes pritarti?
Pritarta.
45 straipsnis.
Navaitis.
Nebalsuojam.
Užsienio reikalų komitetas.
Kaip čia yra? 45 straipsnis.
Čia yra lydintysis punktas ankstesnių, kurie jau kitaip yra nubalsuoti, tai nėra prasmės.
Dėkoju.
Navaitis – nebalsuojam.
Šedbaro – pritarta iš dalies.
Tinka?
Tinka.
46 straipsnis.
Užsienio reikalų komitetas.
Nereikia jau balsuoti, kaip suprantu.
Navaitis.
Nebalsuojam.
Šedbarui pritarta.
Ir dar baigiamosios nuostatos.
Navaičio.
Nebalsuojam.
Žemaitaičiui ir K. Rameliui pritarta iš dalies.
Sutvarkyta.
Taigi pastraipsniui išnagrinėjom visus.
Dabar po svarstymo vienas – už, vienas – prieš.
Veselka – prieš.
Gerbiamieji kolegos, tokie mūšiai dėl pilietybės!
Atrodo, na, kas čia gali turėti tris ir penkias!
Nes jeigu dvi turi, tai kodėl ne tris, ne keturias, ne penkias pilietybes?
Jau buvo tai aišku, Konstitucinis Teismas aiškiai pasakė, antrą pilietybę gali turėti tik už nuopelnus valstybei – logiška, teisinga tikrai ir t. t.
Bet visgi labai daug norinčių atsiranda turėti dvi, o gal ir tris pilietybes, o tai išplaukia iš to, kad iki šiol samprata yra tokia: laisvės, teisės, malonumai – aukščiau už viską, pareigos – čiabuviams. (Balsas salėje: „Ir atsakomybė.“)
Taip, pareigos ir atsakomybė čiabuviams.
Tiems, kurie tik Lietuvoje dirba, negauna pensijų, mažus darbo užmokesčius gauna, visas krizes patiria, – tiems viena pilietybė.
Jie turi dirbti, mokesčius mokėti ir dar išlaikyti propagandą, kad anie grįžtų.
O anie žadėjo, žadėjo mus vaduoti, jei ne M. Gorbačiovas, tai net ir išvadavę nebūtų.
Taigi, gerbiamieji, pilietis turi aiškias pareigas, o pareigos yra į Konstituciją užrašytos: tarnyba kariuomenėje, krašto gynimas, jeigu reikės, ir svarbiausia – dirbti tėvynei, kad būtų sukurta padori, turtinga, pasiturinti visuomenė.
O kaip jie ten visur kitur išsiblaškę, jau net pensijų sulaukę, kaip jie prisidės prie to pagrindinio dalyko?
Visi nori būti pasaulio piliečiais ir laukti, kol čia esantys lietuviai sukurs pasiturinčią valstybę, tada gal jie ir čia teiksis atvažiuoti.
Todėl, gerbiamieji kolegos, nespauskime Konstitucinio Teismo, o laikykimės senos koncepcijos: pilietybė yra viena, kur subalansuotos teisės ir pareigos, negali būti teisių daugiau negu pareigų, o pareigų iš tikrųjų gali būti net ir daugiau, nes tik taip kuriama stipri valstybė, tai konsoliduoja tautą.
Šiuo atveju laimi pasaulio piliečiai.
Todėl aš balsuosiu prieš tokią.
Ir dar pasižiūrėkite…
Laikas, kolega!
…Rusijai suteikiame galimybę, o jeigu…
Laikas, kolega!
O jeigu lietuviai Kazachstane gyvena ar Australijoje, jau vėl kitos išimtys.
Na, nežinau, kas čia parašė tą įstatymą ir ko juo siekiama.
Todėl siūlau balsuoti prieš.
Saudargas – už.
Dėkoju, Pirmininke.
Gerbiamieji kolegos, iš tiesų Pilietybės įstatymą ir dvigubos pilietybės idėją mes svarstome jau kelerius metus.
Nueitas tikrai nemažas kelias, daug konsultuotasi su Pasaulio lietuvių bendruomene.
Iš tiesų daug iečių sulaužyta, kelis kartus tobulintas įstatymo variantas.
Ir Prezidentė įsitraukė į šį darbą.
Iš tiesų užkliūname už vieno paprasto dalyko, tai yra Konstitucinio Teismo išaiškinimo dėl atskirų atvejų.
Čia noriu pataisyti kolegą, kad atskiras atvejis visiškai nereiškia, Konstitucinis Teismas nepasakė, kad tai yra už nuopelnus ar kažkokioms išskirtinėms asmenybėms už nuveiktus darbus.
Tai yra tiesiog atskiras atvejis, išimtinis, kurį ir apibrėžtų įstatymas.
Tai ir yra mūsų darbas, visų mūsų, Seimo, darbas, apibrėžti, kas yra tas atskiras, išimtinis atvejis, ir mes tą padarėme.
Teisės ir teisėtvarkos komitetas, iš tiesų išnagrinėjęs daugelį Seimo narių pasiūlymų, nustatė, kas tai yra atskiras atvejis, ir atveriamas kelias būtent dvigubai pilietybei.
Mes kasdien dejuojame, kad emigracijos mastai didėja, Lietuva išsivaikšto.
Tai susimąstykime, kolegos, kaip sujungti, kaip užtikrinti ryšius su mūsų tautiečiais, kurių tikrai jau vos ne pusė Lietuvos yra išsivaikščiojusi po pasaulį.
Dviguba pilietybė yra tam tikras saitas, kuris mūsų žmones priverstų jaustis lietuviais ir mūsų valstybės piliečiais.
Todėl aš tikrai raginu gerbiamuosius kolegas balsuoti už šį įstatymo projektą.
Dėkui.
Gerbiamieji kolegos, balsuojame.
Kas po svarstymo pritariate Pilietybės įstatymo projektui, balsuojate už, kas turite kitą nuomonę, balsuojate prieš arba susilaikote.
Balsavo 91 Seimo narys: už – 74, prieš – 3, susilaikė 14.
Po svarstymo Pilietybės įstatymo projektui pritarta.
Dabar 1-2a ir 1-2b – Pilietybės įstatymų projektai.
Ką sakė ponas J. Karosas, ar galime mes taip daryti?
Aš tariuosi su visais.
Einame pastraipsniui, o kai prieisime prie to straipsnio, jo nesvarstome, jį grąžiname.
Ar jūs siūlote visą?
Pirmiausia J. Karosas, o paskui ponas S. Šedbaras.
Reikalas tas, kad tas straipsnis yra kertinis, paskui jau kituose punktuose faktiškai šifruojama to straipsnio priimta pozicija.
Tai aš ir sakau, kadangi jis būtent ignoruotas buvo, už jį buvo nubalsuota Seime pozityviai, o paskui redaguojant buvo redaguojami atskiri punktai, už kuriuos Seimas balsavo kitaip.
Paskui buvo redaguojama iš kito galo ir buvo pakeistas senasis, prieš kurį Seimas buvo nubalsavęs.
Štai kur problema.
Faktiškai čia yra įstatymo esmė.
Pečeliūnas ir aš norėsiu, kad S. Šedbaras dar paaiškintų tą dalyką.
Sauliau.
Gal aš šiek tiek ir užbėgau už akių prieš S. Šedbarui ką nors aiškinant.
Jis man paaiškino, kad jie vadovavosi protokolu.
Drįstu atkreipti dėmesį, kad oficialus dokumentas yra Seimo posėdžio stenograma.
Protokolas yra išvestinis, ten galimos visokios klaidos, nes jį rašo žmonės ne visada įsigilinę į klausimą.
Tai aš prašyčiau vis dėlto elgtis, kaip sakė ponas J. Karosas.
Tegul komitetas grįžta, patikrina savo suredaguotas pataisas ne pagal išvestinius dokumentus, o pagal originalią stenogramą ir tada pamatys, ar yra apsirikta, ar yra suklysta, kodėl, kaip turi būti tekstas parašytas.
Aišku, galima elgtis šiurkščiai: kelti triukšmą, atiduoti į Etikos ir procedūrų komisiją, kad Seimas yra klaidinamas.
Mes šito nesiūlome.
Tiesiog padaryti techninę pertraukėlę, susiderinti visus dalykus ir atėjus čia pasakyti, ar viskas gerai, ar yra klaida, kaip ji yra pataisa, ir tai būtų kultūringa.
Ačiū.
Ačiū.
Ministras A. Ažubalis.
Gerbiamieji kolegos, gerbiamoji Pirmininko pavaduotoja, iš tikrųjų pritariu tam, ką sakė S. Pečeliūnas, nes pirmą kartą per mano praktiką atsitiko tas atvejis, kada Seimo salėje buvo nubalsuota vienaip, ir paskui mes matome visiškai kitą tekstą, kuris iš esmės keičia šito straipsnio turinį.
Gal iš tikrųjų nereikia į Etikos ir procedūrų komisiją kol kas, bet tikrai techninė pertrauka dėl šito būtina.
Supratau.
Ačiū.
Šedbaras.
Kalbėkite.
Gerbiamieji kolegos, aš nesuprantu, dėl ko čia yra keliamas triukšmas!
Dėl ko yra keliamas triukšmas?! Juk 7 straipsnis yra suredaguotas, ir dabar matome taip, pritariant iš esmės Užsienio reikalų komiteto nuostatai su tų trejų metų laikotarpiu.
Tai jis dabar taip ir parašytas.
Juk tekstas, kuris teikiamas, dabar ant stalo jums guli, taigi yra tekstas su tais… pirmame punkte, jeigu nėra sukakę 21 metai ir t. t.
Po to dar yra papildomas balsavimas dėl vadinamųjų pakraščio lietuvių, pasienio lietuvių.
O jau toliau ten, kai buvo balsuojami 15, 21 ir kiti straipsniai, Seimas balsavo iš tiesų kitaip.
Tai šios nuostatos kitaip yra, ir dabar šiame įstatyme po svarstymo iš tiesų yra vidinis prieštaringumas.
Bet tam šiandien yra teikiama priimti pataisa, kuri, jeigu bus pritarta, atkurs 7 straipsnį pagal vėlesnius balsavimus, arba, jeigu nebus pritarta 7 straipsnio tokiam tekstui, koks yra dabar siūlomas, tada, žinoma, komitetas turės prašyti pertraukos, kad kitus straipsnius suderintų.
Tai yra visiškai elementaru, ir mes specialiai patikrinome.
Čia jokia gudrybė, čia yra taip, kaip buvo.
Sabatauskas.
Gerbiamieji kolegos, iš tiesų svarstymo metu balsuojant dėl 7 straipsnio siūlymų buvo pritarta kai kuriems Užsienio reikalų komiteto siūlymams.
Balsuojant dėl kitų straipsnių, tiems siūlymams buvo nepritarta.
Jeigu kaltinate komitetą, tai pirmiausia grįžkime prie to, kad tos klaidos buvo padarytos, jeigu tai klaidos, plenarinio posėdžio metu.
Antra.
Komitetas rinkosi ir svarstė tiek Teisės departamento pastabas, tiek kitus siūlymus.
Iš esmės realiai per tą svarstymą Teisės departamento pastabų ir kitų siūlymų, jeigu jiems bus pritarta plenarinio posėdžio metu, projektas bus subalansuotas ir nesiskirs nė vienas straipsnis vienas nuo kito.
Bet, jeigu vėl išsiskirs nuomonės dėl vieno siūlymo vienaip, o dėl kito siūlymo kitaip, aišku, tai nėra techninis posėdis, kad per 10 min. ar pusę valandos komitetas galėtų sutvarkyti, tai neįmanoma.
O šis projektas, kurio suredaguotas trečias variantas pateiktas priimti, yra būtent suredaguotas pagal plenarinio posėdžio stenogramą.
Jeigu norite išbraukti, tai tikrai ne iki popietinio posėdžio, o geriausiu atveju kitos savaitės, aš nežinau, nes reikia normalaus komiteto posėdžio, kad tą būtų galima kitaip persvarstyti.
Bet visada yra priėmimo stadija, kurios metu galima teikti siūlymus, priėmimo stadijoje pateikti tokius siūlymus, kurie, jūsų manymu, reikalingi.
Nes ta teise pasinaudota, ir komitetas svarstė tuos siūlymus.
Ačiū.
Andriukaitis.
Dėkoju, posėdžio pirmininke.
Išties visiškai akivaizdu, kad dabar vykdyti priėmimo mes negalime.
Ir jeigu yra netgi salėje priimti įstatymo straipsniai, kurie prieštarauja vieni kitiems, tuomet yra daroma pertrauka ir yra padaroma taip, kad tų prieštaravimų nebūtų.
Kitaip sakant, Teisės ir teisėtvarkos komitetui iškyla pareiga pateikti kitas redakcijas arba išbraukti tuos straipsnius, kurie prieštarauja vieni kitiems, nes negali būti paties priėmimo įstatymo prieštaraujančių straipsnių.
Tai Statute aprašyta procedūra.
Tai viena.
Antra.
Juk tai yra konstitucinis įstatymas.
Daugelis dalykų tikrai labai smarkiai kertasi su Konstitucijos reikalavimais ir taip, kaip šiandien svarstyti, yra daugiau negu neįmanoma.
Aš noriu atkreipti dėmesį, kad šiuo atveju Teisės ir teisėtvarkos komitetui iškyla rimta problema kartu su Užsienio reikalų komitetu padaryti bendrą posėdį, pažiūrėti, ką galima palikti, (…), o dėl kokių pasiūlyti Seimui apsispręsti iš naujo.
Taigi dabar būtina pertrauka.
Ačiū.
Ir dar S. Pečeliūnas.
Ir tada eisime prie priėmimo.
Ačiū.
Mes dabar čia, salėje, mieloji pirmininke, neišsiaiškinsime, kas ir kada kokią klaidą padarė.
Galima viena klaida, kad ir pats pranešėjas, kai jau po vieno balsavimo buvo teikiamos kitos pataisos, kurios prieštaravo prieš tai nubalsuotam tekstui, jis turėjo iš karto informuoti ir pasakyti, kad dėl šito balsuoti nebegalime, dėl to apsisprendėme.
Kai jis to nepadarė, štai taip ir atsitinka.
Vis dėlto siūlymas yra racionalus: nesvarstyti dabar to klausimo.
Tegul du komitetai susėda, suranda tą vietą, kada buvo kieno klaida padaryta, atitaiso viską ir neverčia dabar.
Gudrų sprendimą siūlo S. Šedbaras – tai aš padariau dar kartą, dėl to paties kažkaip balsuokime.
Čia yra tam tikras rankų laužymas ir ne visai statutinis.
Gal taip nesielkime.
Dabar aš, kaip posėdžio pirmininkė, minutę, aš dabar pasakysiu, ką galvoju.
Kad iš tiesų, šiandien mes galime ginčytis iki nukritimo, vienas straipsnis prieštarauja kitam, aš taip supratau.
Iš tiesų, kai buvo svarstoma, reikėjo nesvarstyti šitų kitų pataisų, jeigu 7 straipsnis yra kertinis, ir jis buvo priimtas toks, kaip Seimas nubalsavo.
Aš dabar siūlau, kad turi susirinkti vienas komitetas, kitas ir galutinai sutvarkyti tą projektą, ir tada ateiti į Seimą.
Ar tai bus po pietų šiandien, dabar išbraukiame, nes mes sugaišime tą pačią valandą ir nepajudėsime iš vietos, arba, jeigu tai bus kitą dieną, iki kitos dienos sutvarkyti.
Mano yra toks siūlymas.
Bet, matau, komiteto pirmininkas nesutinka.
Aš jam pirmiausia noriu suteikti žodį.
Gerbiamieji kolegos, tai jūs tada nustatykite mūsų kompetencijos ribas.
Buvo svarstymo stadija.
Yra išsiskyrusios nuomonės.
Priimti yra pateikti atitinkamai registruoti pasiūlymai.
Kokiu mes teisiniu pagrindu galime keisti tekstą dabar komitete po Seimo balsavimo, kai Seimas skirtingai balsavo?
Svarstymo stadijoje nebūtina daryti pertraukos, prašyti komitetui pertraukos.
Nebūtina.
Buvo galima eiti per kitus straipsnius.
Priėmimo stadijoje, taip, būtų būtina daryti pertrauką, jeigu būtų skirtingos straipsnių nuostatos.
Tačiau mes ėjome iki galo, išsiaiškinome Seimo poziciją ir ten, kur atsirado tam tikrų nukrypimų, yra pateiktos priimti atitinkamos pataisos.
Jeigu priėmimo metu išsiskirs nuomonės, žinoma, kad komitetas turės prašyti pertraukos.
Bet kaip dabar komitetas, susirinkęs į posėdį, gali redaguoti tekstą kitaip, negu visas Seimas salėje nubalsavo?
Kokia teise mes galime pakeisti normas, kad ir koks būtų straipsnis, po Seimo plenarinio posėdžio balsavimo?
Mes negalime susėdę kartu keisti, mes, komitetas ir atskiri nariai, galime tik registruoti pataisas, kurios šalina tuos prieštaravimus.
ar gerai, pirmininke, supratau, kad Užsienio reikalų komitetas kaltina, kad jūs 7 straipsnį blogai pateikėte?
Ne taip, kaip buvo Seime.
(Balsai salėje) Taip.
Ir aš girdžiu tas replikas.
Tai aš ir siūlau: susėskite, išsiaiškinkite tarpusavyje, ar tikrai taip, kaip pagal stenogramą ar pagal protokolą.
Ir einame toliau.
Jeigu jūs tą padarote ir išsiaiškinate iki popietinio posėdžio, mes jį įrašome.
Jeigu neišsiaiškinate, nesusirenkate, vadinasi, tada keliame į kitą dieną, kitai savaitei.
Ne rytoj, o kitą savaitę.
Ar dar nori šnekėti K. Daukšys ir komiteto pirmininkas?
Ir Č. Juršėnas.
Pirmiau Č. Juršėnui.
Gerbiamoji posėdžio pirmininke, mielieji kolegos, pirma, įstatymas yra labai svarbus ir mes turime delikačiai ir atsargiai su juo elgtis atsižvelgdami ir į mūsų, ir į mūsų tėvynainių padėtį plačiame pasaulyje.
Tai yra vienas punktas.
Antras punktas jau procedūrinis.
Jeigu mes lemiamą, kapitalinį straipsnį čia, Seime, patvirtinome vienaip, tai tada kiti straipsniai neturi prieštarauti.
Jeigu taip per vieną ar kitą apsirikimą atsitiko, tai kitos išeities tikrai nėra, taip, kaip siūlo posėdžio pirmininkė, daryti pertrauką, ir ne iki vakarinio posėdžio, bet iki kitos savaitės.
Geriau praraskime šiek tiek daugiau laiko, bet parenkime tinkamą produktą, nes čia tikrai per daug atsakingas darbas.
Mielieji bičiuliai, mielieji kolegos, aš labai į jus kreipiuosi.
Geriau šiek tiek palūkėkime, padirbėkime langsam, langsam ir tada bus viskas okay.
Daukšys, o paskui komiteto pirmininkas ir užbaigsime.
Posėdžio pirmininke, aš atkreipiu valdybos dėmesį, kad Seimas, matyt, negali ilgiau kaip tris dienas produktyviai dirbti.
Antras įstatymas, šiandien iš ryto mes pusę valandos ginčijamės dėl to, ko iš viso neturėtų būti posėdžių salėje.
Komitetai negali produktyviai dirbti, taip pat ir Ekonomikos komitetas.
Tai pateikite, valdyba, kad neparuošti klausimai, Seimo salėje ir viskas.
Užsienio reikalų komiteto pirmininkas E. Zingeris.
Aš sutikčiau, gerbiamoji posėdžio pirmininke, su jūsų formuluote ir jai pritarčiau.
Ačiū.
Labai ačiū.
Ar galime dabar bendru sutarimu sutarti, kad dabar darom pertrauką iki kitos savaitės, antradienį įrašome į darbotvarkę, iki to laiko turite susėsti abu komitetai, kurie kaltina vienas kitą, kad ne taip suredaguotas straipsnis, ir tada grįžtam prie priėmimo?
Ačiū. (Balsai salėje)
Jeigu galima tik, kad vėliau neišnyktų iš darbotvarkės kitą savaitę.
Neišnyks, mes jį turime iki sesijos pabaigos būtinai priimti.
Ar reikia dar replikų?
Smetona seniai laukia.
Paskutinė replika.
Paskutinė replika ta, kad, man atrodo, ne vieną dieną, ne kitą savaitę, o, matyt, dar pusę metų šitas mūsų pliurpimas tęsis.
Komitetų tarpusavio derybos ar susitarimas šiuo atveju negali būti aukštesni už viso Seimo nuomonę.
Pasiūlytos pataisos priimti, jas mes ir privalėjome šiandien svarstyti ir dėl jų balsuoti, jeigu iš tiesų nenorime vilkinti šio svarbaus įstatymo dar pusę metų.
Komiteto pirmininkas.
Aš prašau tada sukeisti vietomis ir priėmimą daryti iš karto po pietų pertraukos, o per tą laiką susirinksime ir išsiaiškinsime iki galo, kas gi čia yra.
Aš nežinau, jeigu spėsite ir ateisite, bet dabar aš abejoju, ar jūs spėsite tą sutvarkyti.
Aš siūlau, kad antradienį priėmimas, ir kitaip nebus.
Ar balsuojame?
(Balsai salėje) Ar sutinkame, kad būtų kitą savaitę, antradienį?
Tie, kurie už antradienį, balsuoja už, kurie nori, kad šiandien po pietų, – prieš.
Už ir prieš.
Už – kitą savaitę, prieš – šiandien po pietų.
Bet jeigu vėl ta pati situacija bus, tai koks tikslas šiandien po pietų.
Prašom.
Už – antradienį, prieš – grįžtam šiandien po pietų.
Balsavo 102 Seimo nariai: už – 56, prieš – 46.
Antradienį traukiama į darbotvarkę rytiniame posėdyje, kad būtų viskas sutvarkyta ir galėtume priimti šį įstatymą.
Ačiū.
2b turbūt kartu išbraukiame ir bus kartu.
(Balsai salėje) Galime šiandien svarstyti, čia dėl galiojimo.
Kitas klausimas – Elektros energetikos įstatymo 42 ir 44 straipsnių pakeitimo įstatymo projektas Nr. XIP-365(4).
Pranešėjas – V. Bacevičius, Ekonomikos komitetas.
Prašau.
Dėl vedimo tvarkos.
Gerbiamoji posėdžio pirmininke, aš suprantu, kad profesoriui K. Glaveckui dėl praeities raudona spalva yra artimesnė.
Bet, žinote, žiūriu į tuos mygtukus – visi jie balti.
Pasirodo, mes perbalsavome dėl spalvų, bet jie visi balti.
Kaip buvęs restauratorius galiu patvirtinti, kad jie visi balti, nėra spalvotų mygtukų.
Įdomu, kodėl mes perbalsavome?
Gerbiamieji Seimo nariai vyrai, aprimkite.
Daugiau nė vienas negausite kalbėti.
Kalba V. Bacevičius. (Balsai salėje)
Dėkoju, posėdžio pirmininke.
(Balsai salėje) Mielieji kolegos, leiskite pristatyti Ekonomikos komiteto išvadą dėl Lietuvos Respublikos elektros energetikos įstatymo projekto Nr. XIP-365(4) pataisų.
Pagrindinis komitetas pritarė patobulintam įstatymo projektui bei komiteto išvadai ir prašo Seimo valdybos kreiptis į Lietuvos Respublikos Vyriausybę dėl išvados šiam projektui, kad ši išvada būtų gauta iki įstatymo projekto priėmimo Seime.
Už komiteto išvadą balsavo 7, prieš nebuvo, susilaikė 2.
Dėkoju.
Pupinis – Kaimo reikalų komitetas.
Gerbiamasis Bacevičiau, dėkoju jums.
Laikinai galite užimti savo vietą, paskui pakviesime atgal į tribūną.
Ačiū, gerbiamoji posėdžio pirmininke.
Gerbiamieji kolegos, Kaimo reikalų komitetas iš esmės pritarė Lietuvos Respublikos elektros energetikos įstatymo 42 ir 44 straipsnių pakeitimo įstatymo projektui Nr. XIP-365(2) ir tam tikrai komiteto išvadai, o dėl pagrindinio komiteto išvadų kalbėsiu atskirai.
Komitete už balsavo 7.
Dėkoju.
Diskusijoje užsirašė kalbėti 6 Seimo nariai.
Pirmoji – B. Vėsaitė.
Gerbiamieji kolegos, iš tikrųjų kalbama apie lengvatas žemdirbiams derliaus nuėmimo laikotarpiu.
Tačiau dėl pagrindinių siūlytojų komitete įvyko taip, kad lengvatos padarytos ir stambiesiems ūkininkams.
Aš nežinau, ar tai gerai, nes mes turėsime problemų su Europos Komisija.
Europos Komisija daro išlygas smulkiajam verslui.
Jeigu mes prilygintume smulkiuosius ūkininkus smulkiajam verslui, tai dar būtų ir šiaip, ir taip, bet dabar, kai mes duodame lengvatą visiems ūkininkams, tarp jų ir stambiesiems žemvaldžiams, tai nežinau.
Man atrodo, jeigu smulkusis verslas kreipsis į Teisingumo Teismą, be abejo, bylą Lietuva pralaimės, todėl ir prašome Vyriausybės išvados.
Man atrodo, socialiai teisingiau būtų remti pirminę išvadą, kurią teikia Kaimo reikalų komitetas, nes iš tikrųjų smulkieji yra verti šitos lengvatos.
Dėl stambiųjų aš turiu labai daug abejonių.
Dėkoju.
Kviečiu į tribūną J. Ramoną.
Ačiū, gerbiamoji posėdžio pirmininke.
Iš tikrųjų tam įstatymo projektui reikia pritarti, nes buvo toks laikotarpis, kai ne vieną kartą buvo sutarta su elektros tiekėjais, kad mokesčio nebus.
Po tam tikro pereinamojo laikotarpio, kai buvo privatizuoti tinklai, atrodo, po dvejų metų, buvo įvestas galios mokestis per derliaus nuėmimą, tai yra rugpjūčio, rugsėjo ir spalio mėnesiais, o nuo šių metų reikia mokėti visiems.
Taigi aš šiuo pavyzdžiu noriu pailiustruoti ir parodyti, kaip Lietuvoje vyksta privatizavimas ir kaip privatizacijos pradžioje ir jos metu yra elgiamasi.
Lyg ir iš dalies galime sakyti, kad gana korektiškai.
Kai visi tie procesai įvyksta ir verslas užima tam tikrą vietą, jie pradeda diktuoti savo sąlygas.
Grįžtu prie šios pateiktos pataisos ir dar kartą sakau, kad jai reikia pritarti.
Tik po tam tikros politinės daugumos valios bandoma atitaisyti teisybę, kad nebūtų diskriminuojamas žemės ūkis.
Dar vienas dalykas, kurį reikėtų svarstyti teisybės dėlei.
Yra pateiktos įstatymo pataisos.
Per žemdirbių laukus eina elektros linijos.
Tie plotai, kurie užimti elektros stulpų, yra neišskaičiuojami iš deklaruojamų pasėlių.
Kompleksiškai žiūrint, ar nereikėtų svarstyti ir tos pataisos.
Privati valda yra ūkininkų ir žemės ūkio bendrovių nuosavybė.
Elektros linijos irgi yra privačios ir už per ūkininkų valdas einančias tam tikras komunikacijas turi būti mokama.
Bet į tai neatsižvelgiama.
Aišku, gal tai laiko klausimas, prie kurio reikės grįžti.
Taigi, kad ilgai nekalbėčiau, aš noriu pratęsdamas prieš tai kalbėjusios gerbiamosios B. Vėsaitės… kad nereikėtų gal pritarti stambiesiems ar smulkiesiems… 
Aš manau, nereikėtų politikuoti ir į žemės ūkį kaip į šaką reikėtų žiūrėti iš esmės, ir neskirstyti, kad vienu atveju smulkieji, kitu – stambieji.
Visi pagal savo sugebėjimus, galimybes ir t. t. gamina žemės ūkio produkciją, kuri tiekiama į rinką.
Už tai yra mokami pinigai ir t. t.
Taigi manyčiau, ten, kur nereikia, nereikėtų jokių politikavimų, o padėti reikia visiems.
Vieni ūkininkai stambesni yra dėl vienokių sąlygų, kiti smulkesni yra dėl kitokių, dėl istorinių ir kitokių galimybių.
Taigi dar kartą kartoju, pritariu ir sakau: Lietuvos žemės ūkio diskriminuoti, skirstyti į gerus ir blogus nereikėtų.
Labai ačiū.
Dėkoju J. Ramonui.
tribūną kviečiu J. Veselką.
Gerbiamieji kolegos, problema yra ta, kad mes prieš mėnesį įstatymu patvirtinome, kad Lietuvos energetikos įmonių pelnas turėtų būti apie 5 % pagal vertybinius popierius, bet ne didesnis kaip 5 %. Pelnas!
Įsidėmėkite, mes tą įstatymo normą patvirtinome ir tai palyginti labai nedidelis pelnas, nes investicijoms reikia didesnių, nes dabar palūkanų normos yra dvigubai didesnės.
Dabar pelnas sukuriamas faktiškai iš trijų šaltinių: elektros mokestis, įvedimo mokestis, galios mokestis.
Jeigu mes kur nors panaikiname, sakysime, galios mokestį, tuos 5 %, tą pelną tenka padengti arba iš tarifo, arba iš įvedimo prijungimo mokesčio.
Todėl reikia žiūrėti, kad energetikai tai, ką įstatymu įtvirtinome, turi būti.
Todėl kai kalbame apie lengvatas, mes galime ir galios panaikinti, ir įvedimo mokestį panaikinti, ir visiems tarifą taip padidinti, kad vis tiek 5 % būtų pelno.
Ar tai būtų teisinga?
Manau, ne.
Vis dėlto iš trijų dalių.
Ir dabar, sakysime, galios mokestis yra taip.
Faktas yra, kad kai kurie turi pasiėmę ganėtinai didžiulius pajėgumus ir juos laiko nepanaudotus.
Taigi naujiems vartotojams tenka iš naujo kurti tuos pajėgumus, o šie nenaudojami.
Ir taip brangsta elektros kaštai.
Išlaidos ir kaštai, ir (…) tarifas.
Todėl, gerbiamieji, čia negalime taip lengvai – daviau, ir viskas bus gerai.
Vieniems bus gerai, kitiems blogai.
Antras dalykas.
Gerbiamieji, sakysime, stambi žemės ūkio įmonė turi pirčių kompleksą, turi kokį nors perdirbimą ir šalia yra smulkus arba vidutinis, kuris turi tą patį, to paties profilio gamybą.
Jeigu jis bus prie žemės ūkio bendrovės, jam galios, sakysime, mokesčio nereikia arba trys mėnesiai.
Jeigu jis šiaip veiks, kaip atskiras ūkinis subjektas, privalės mokėti.
Ar neiškreipta bus konkurencija?
Manau, kad bus iškreipta konkurencija.
Todėl, gerbiamieji kolegos, mes, balsuodami už tas pataisas, kurioms komitetas pritaria, vis dėlto prašome Vyriausybės išvados.
Nes vis tiek yra Energetikos ministerija, kuri pamatuos, pasižiūrės, kaip tos išvados atsilieps tarifui, kitiems mokesčiams, ir tada galėsime objektyviai priimti.
Pabrėžiu, kad vis dėlto reikia laikytis to, kad iš tikrųjų smulkus ūkininkas – keturiolika ūkinių europinių vienetų dydžio.
Tai faktiškai smulkus verslininkėlis, jeigu mes objektyviai žiūrėsime.
Ir jam, kad mokesčių nereikėtų, nes malūną turi, ką nors turi, turi turėti 13 megavatų galingumą.
Nieko nepadarysi.
O jį naudoji tik šeštadienį, sekmadienį.
Bet tie, kurie virš 14 ir daugiau, na, gerbiamieji, juo labiau kad 49 % gali turėti veiklos, nesusijusios su žemės ūkio gamyba, o su kita gamyba… 
Todėl šitą reiktų diferencijuoti.
Todėl prašau, kad būtų gauta Vyriausybės išvada.
Pasižiūrėtume, kaip tas paveiks apskritai tarifus.
Toliau, jeigu imsime, įvedimo mokestis buvo 40, dabar padarėme 20.
Gerbiamieji, juk yra daug tokių, kurie yra prie ežeriukų, prie upelių, gana toli, daug pinigų turi ir nori ten sau susikurti prabangią vietelę.
Ir dabar už tos vietelės prabangų įvedimą teks mokėti visiems kitiems vartotojams, nes jis tik 20 sumoka.
Ar to mums reikia?
Todėl, gerbiamieji, čia reikia… 
Energetikos ministras man paaiškino, kad ten, kur socialinius būstus statome, arba daugiabučius, daugiaaukščius, galbūt iš tikrųjų prijungimo mokestis gali būti ir 20, nes tai žmonės, kurie neturi pinigų.
Bet ten, kur dygsta privatūs, prašmatnūs kvartalai, kodėl eilinis vartotojas turi mokėti didesnį tarifą, nes jie prisijungs?
Todėl, gerbiamieji kolegos, ketvirtas mūsų projektas yra toks, kaip komitetas nubalsavo.
Bet vis dėlto Vyriausybėje, ypač dabar Energetikos ministerijoje, reikia tikėti, yra specialistų ir galutinį balsavimą mes galėtume daryti tik tada, kai gautume pagrįstas ekonomiškai ir logiškas Vyriausybės išvadas.
Aš taip ir siūlau daryti.
Ačiū.
Dėkoju.
Kviečiu E. Klumbį.
Gerbiamieji kolegos, kalbant apie šį įstatymo projektą, man labiausiai užstrigo tie 20 %, kuriuos dabar reiktų mokėti tiems žmonėms, kurie nori įsivesti elektrą.
Mes dabar turėjome 40 % ir tai iš tikrųjų yra, kaip aš pasakysiu, banditų mokestis.
Kodėl?
Todėl, kad žmogus sumoka už įvedimą, o ką jis už tai gauna?
Jis negauna jokio turto už tą 40 %.
Ir visi sumokėti pinigai, sukurtas turtas tampa Skirstomųjų tinklų nuosavybe.
Štai kur yra didžioji, kaip aš sakau, to banditiško mokesčio prigimtis.
Jeigu mes šį dalyką sutvarkysime, tvarka, aš sutinku, tegul moka 20 %, bet už tai jis gauna kažkokią dalį, kad viskas sustotų į vietas.
O dabar per tą laiką Lietuvoje kaip praturtėjo Skirstomieji tinklai to sąskaita.
Ir dabar yra taip, man tenka daug kur susidurti kaime, kad elektra tampa prabanga, nes žmonės, sunkiai gyvendami, nesugeba sumokėti tų 40 %.
Kitas dalykas.
Iš tikrųjų dabar mes kalbame apie žinių visuomenę, apie progresą, ir tuose kaimuose žmonės nusiperka šiuolaikinės technikos, ir šaldytuvai galingesni, ir kompiuteriai.
Ir kas išeina?
Ogi tai, kad nebėra galios.
O už tą galią jiems pasako: būk mielas, 40 %.
Aš manau, kad tai yra elektros tiekėjo prievolė tiekti elektrą kiekvienam, kas jos nori.
O toliau aš moku atitinkamai už elektrą.
Mes galbūt galime iš tokio toliau gyvenančio piliečio šiek tiek daugiau už elektrą imti, tačiau viskas turi būti sprendžiama pagal tarifą, pagal tiekiamą elektrą.
Taigi iš vienos pusės šitas įstatymo projektas yra tikrai geresnis negu tai, kas yra, tačiau jis nėra tiek geras, koks turėtų būti, kad atitiktų daugumos mūsų valstybės žmonių interesus.
Dėkoju.
tribūną kviečiu E. Pupinį.
Ačiū gerbiamajai pirmininkei.
Gerbiamieji kolegos, iš tikrųjų buvo išsakyta nemažai argumentų, dėl ko tas įstatymas buvo siūlomas.
Pirma nuostata – prisijungimo mokestis, kuris sudarė 40 % viso projekto vertės.
Savaime suprantama, galbūt kažkoks mokestis ir turėtų būti, nes žmogus jungiasi prie tinklų, tačiau ne toks, kai žmogus užmoka 40 % viso projekto vertės, o kiti, likusieji, po to jungiasi kaip kas nori ir faktiškai už nieką neturi mokėti.
Tuo tarpu ir tas prisijungęs žmogus jokio turto negauna, paprasčiausiai atiduoda bendrovei.
Bendrovė sako, mes neįskaitome jūsų į balansą, tada galiausiai galbūt antrais metais įskaito į balansą ir pagal turto dydį vėl formuoja tarifą, aišku, ne mažinimo linkme.
Čia jau buvo minėta, kad ūkininkai yra specifinė verslo šaka ir vienas iš argumentų, dėl ko buvo siūlomas šis įstatymo projektas, buvo tai, kad jau daugelį metų ūkininkai prašo tam tikros kompensacijos už nuostolius, kuriuos patiria dėl to, kad jų laukuose įrengti inžineriniai tinklai.
Tie mokesčiai būtų kur kas didesni negu nuolaidos, kurias jie galėtų gauti pritaikius šias įstatymo nuostatas, mokant galios dedamąją už tris pagrindinius mėnesius, kai jie tvarko savo užaugintą produkciją.
Dar vienas dalykas, dėl ko nenorėčiau sutikti su pagrindinio komiteto padarytomis pataisomis, yra tai, kad mažieji ūkininkai, t. y. apie 200 tūkst. kaimo žmonių, kurie galbūt augina ir vieną jautį, kai kas penkias karves… iš tikrųjų netgi apskaita nėra atskirta – vienas skaitiklis rodo visą sunaudotą elektros energiją, taip pat gauna tokią dovaną kaip galios dedamasis mokestis.
Ir dar vienas sakinys, kuris čia yra įrašytas, t. y. jie gali būti atleisti trims mėnesiams (pagal naujas nuostatas) tuo metu, kai parašo prašymą.
Tai įsivaizduokite dabar, 200 tūkst. žmonių, gyvenančių kaime, turės rašyti „LEO LT“: būkit geri, taikykit man tris mėnesius tą dedamąją.
Kaip formuos tą dedamąją?
Na, įsivaizduokite, žmogus per 10 metų šiemet, tarkim, nusipirko 20 kubų malkų ir pasistatė elektrinį pjūklą, ir ėmė ir sunaudojo elektros daugiau negu bet kada.
Elektros tinklai turi tam tikrus duomenis, kuriuos gauna reguliariai, jie turi tą informaciją ir pagal tą mėnesį nustato galios dedamąją.
Tai tas žmogus nežinia už ką ištisus metus ir po to galbūt ir kitus metus mokės tą galios mokestį.
Todėl mūsų, Kaimo reikalų komiteto, siūlymas ir buvo.
Jis yra ne šiaip sugalvotas, jis yra aptartas su asocijuotomis žemės ūkio struktūromis – ir Žemės ūkio rūmais, ir Ūkininkų sąjunga, kad turime priimti tam tikrą nuostatą.
Didieji ūkiai ir ūkininkai, kurie turi didesnį ūkį negu 14 ekonominio dydžio vienetų, turėtų mokėti galios dedamąją trims mėnesiams, o smulkieji, kurie yra iki 14 europinio dydžio vienetų, būtų atleisti, kaip ir buitiniai vartotojai, nuo mokesčio.
Šiandien mes, grupė Kaimo reikalų komiteto narių, registravome pasiūlymą, kuriame ir siūlome grįžti prie tos nuostatos, kurią mes siūlome teikdami įstatymo projektą: nevarginame tų 200 tūkst. ūkininkų ir neverčiame jų rašyti kažkokių prašymų, o didieji, kaip ir projekte siūloma (Ekonomikos komitetas pritaria tai nuostatai), lieka prie mokėjimo galios mokesčio dedamosios trims mėnesiams.
Ačiū.
Kviečiu K. Daukšį.
Ačiū, gerbiamoji pirmininke.
Gerbiamieji kolegos, iš tikrųjų gerai, kai apie energetiką gražiai pašneka mokytojai, daktarai, visi kiti.
Tikrai nesisiūlysiu operuoti arba mokyti kitų, bet šiuo atveju pašnekėkime apie tai, kas tai yra.
Kas tai yra tas galios mokestis, už ką jis duodamas, kas tai yra prisijungimo mokestis, kas tai yra kaina už elektrą?
Čia yra daug norinčių būti geriems kitų sąskaita vienai ar kitai grupei.
Jeigu mes prisijungimo mokestį darysime kitokį, vadinasi, mes tą pačią kitą dalį mokėsime visi.
Ir čia J. Veselka buvo visiškai teisus.
Tas, kuris pastatys namelį prie ežero ir kuriam reikės atvesti iki jo namų elektros liniją, kuri yra kilometro arba dviejų, arba trijų ir kuri kainuos fantastinius pinigus, sumokės tiktai 20 %, o visi kiti, t. y. mes, kurie prie to ežero dar ir prieiti negalėsime, sumokėsime už šį įkainį, (…) tą elektrą turi.
Tai toks gerumas yra?
Jeigu šitaip gerai, tada pirmyn, darom.
Dabar apie galios mokestį ir apie tai, kokie vargšai bus ūkininkai.
Pasakykite man, o kuo plytų gamintojai, kurie realiai yra sezoniniai ir pusę metų dirba, yra blogesni už ūkininką ar didelę bendrovę?
Jie irgi pusę metų elektros nenaudoja ir tą pusę metų tą galios mokestį turi mokėti.
Kodėl galios mokestis iš viso kaip toks yra?
Galios mokestis yra tam, kad tu žinotum, kiek tu elektros energijos gali gauti iš tinklų, o tinklai žino, kiek jie turi sugebėti generuoti pajėgumų, nes jeigu tas balansas nebus įvykdytas, tai vieną dieną jūs įjungsite į šakutės lizdą tą savo kištuką ir piš iš to lizdo, nebus elektros.
Ką tada darysite ir apie ką tada šnekėsite?
Todėl galios mokestis ir reikalingas, kad vieni žinotų, kiek turi pagaminti, ir žinotų, kad bet kada pareikalavus tas vartotojas gaus, o kitas žinotų, kad jis iš tikrųjų gaus.
Apie tai irgi pašnekėkime.
Todėl remti smulkųjį verslą, ar jis būtų kaime, ar mieste, mes privalome, bet remkime teisingai.
Kuo skiriasi tas smulkusis verslininkas, kuris yra ūkininkas ir kuris dažniausiai iš to paties skaitiklio ir savo šaldytuvą šildo, t. y. šaldo, ir savo televizorių žiūri, ir kuo skiriasi tas smulkusis verslininkas, kuris yra mieste?
Kodėl smulkusis miesto verslininkas turi mokėti už smulkųjį kaimo verslininką?
Tai gal valstybė rastų kitokių būdų paremti, paremti daugiau produkcijos gamybą, paremti kitus dalykus, o ne per elektros tinklus padaryti kažkokią lyg ir paslaugą vienai grupei kitų grupių sąskaita?
Aš suprantu, kad daug kas čia nemyli vienos prekybinės organizacijos, bet noriu visiems kolegoms priminti, kad nepaisant visų šnekų 62 % visos Lietuvos elektros energetikos valdo valstybė, ir ta valstybė už tą savo dalį ir už kitą dalį dar ir privačių akcininkų turi būti atsakinga.
Elektros energetika turi būti tokia, kad tie vartotojai, kurie gali gauti elektros energiją, būtų patenkinti ta paslauga.
Šituos dalykus reikia sutvarkyti.
Jeigu kas nors mano, kad kai moka prisijungimo mokestį, tai energetikai padaro mažiau darbų, o paima daugiau pinigų, tam yra visos galimybės kontroliuoti.
Aš manyčiau, kad ypač dabar, kai valstybė valdo didžiąją akcijų dalį, labai greitai galima bus patikrinti, kaip ten pasidaro.
Lygiai tas pats ir su kitais dalykais.
Nepainiokime šiuo atveju musių su kiaušiniene, žiūrėkime, kad tos elektros mums užtektų.
Aš bijausi, kad uždarius atominę elektrinę dar galime turėti ir tokią problemą, kad neturėsime apskritai ką iš to šakutės lizdo gauti.
Ir žiūrėkim, kaip geriau padaryti.
Jeigu reikia ūkininkus paremti ir komitetas mano (…), randa lėšas ar iš Europos Sąjungos fondų, ar tiesiog iš surinktų mokesčių ir pasako: šiuos smulkius ūkininkus, kur yra iki 14 europinio dydžio vienetų, mes remiam tokiu arba kitokiu būdu.
Bet daryti paslaugą vieniems kitų socialinių grupių sąskaita, tai kuo tada bus kalta kaimo mokytoja, kuri turės brangiau mokėti už elektrą, arba kuo bus kalta, nežinau, kokia nors ligoninės slaugė, kuri irgi turės brangiau už elektrą mokėti?
Kodėl jie turi dotuoti ūkininką, kuris gyvena kaime?
Ačiū už dėmesį.
Dėkoju.
Ir paskutinis diskusijoje dalyvauja P. Gražulis.
Gerbiamieji kolegos Seimo nariai, man labai keistas ekonomistų požiūris į dabar diskutuojamą klausimą.
Neikim toli, prisiminkim okupacinius laikus.
Sovietai, okupantas, ir tai taikė įvairiausias lengvatas kaimo žmogui, ūkininkui.
Už elektrą, prisiminkit, kiek mokėjo gyvenantis kaime ir kiek mokėjo gyvenantis mieste.
Koks apskritai buvo požiūris į kaimo žmogų ir į kaimą?
Dabar kas yra?
Kaime neliko kaimo, vien sulūžusios trobos be stogų.
Dabar jau elektra tapo prabangos dalyku.
Teko pereiti per vieną kaimą, tai žiūriu, kad daugiau žvakės dega kaimuose, „liktarnos“, o lemputę užsidega vienas kitas geriau gyvenantis kaimo gyventojas.
Viskas, negali elektros užsidegti.
Dabar prigalvojo, prikūrė įvairių mokesčių.
Man atrodo, mes „Maximai“ motulei greitai turėsim dėkoti, kad dar nėra mokesčio už kvėpavimą, ar pagal plaučių tūrį „Maxima“ kiekvienam įves kažkokį mokestį, kad mes sudeginam kažkiek deguonies.
Man atrodo, nenustebsim, kai toks mokestis bus sugalvotas.
Dabar atsirado tie visi mokesčiai už galią, galios mokestis, o 2003 m. atskyrė ir „prichvatizavo“ Vakarų skirstomuosius tinklus, per metus nusipirko, jų specialistai parengė naują Elektros energetikos įstatymą, na, ir prigalvojo – galios mokestis, mokestis už galią, prisijungimo, atsijungimo mokestis.
Dabar įsivaizduok – atjungia elektrą, vien kad įjungtų tau elektrą, jeigu neturi sumokėti, tau 400 Lt.
Už ką?
Už ką lupa tuos pinigus?
Dabar įsivaizduokit, aš vieną pavyzdį pasakysiu.
Kaune vienas verslininkas pasiėmė iš banko paskolą, viename gyvenamajame kvartale investavo apie 4 mln. Lt į galingos pastotės statybą.
Na, galvoja, kadangi čia statysis, pardavinėsiu kitiems elektros energiją ir atsiimsiu, ir dar uždirbsiu.
Betgi žiūri – jau elektrikai vaikšto prie jo elektros pastotės.
Klausia: „Ką jūs čia darot?
– Taigi prijunginėjam kitiems gyventojams elektros energiją.
– Kaip tai jūs prijunginėjat?
Mano pastotė, aš sumokėjau pinigus, milijonines sumas.
– Ne, ne tavo, „Maximos“, „Vilniaus prekybos“.
Jau yra Vakarų skirstomųjų tinklų.“
Bylinėjosi – pralošė.
Ir įsivaizduokit, koks įžūlumas sugalvoti, kad dabar tas turtas tampa „Maximos“, ir paskui, kadangi pagal turtą, kiek turi turto, kuo tu turtingesnis, tuo elektros tarifai kyla, ir taip be galo, be krašto geometrinė progresija.
Žmonės suneša turtus kaip kažkokiam buržujui, feodalui, kapitalistui, o čia ekonomistai nemato šių problemų, viskas gerai, vor v zakone, ar kaip įvardyti šitą visą situaciją.
Taiso įstatymus, o esmės nemato.
Todėl, aš manyčiau, jokių čia galios mokesčių, jokių mokesčių už galias ir apskritai reikia vyti tą liūtą iš visur, iš kur tik galima, iš visų Vakarų skirstomųjų tinklų šitą plėšiką.
Liūtas yra visų žvėrių karalius, visų plėšikų karalius.
Vykim jį kuo greičiau, net nediskutuokim.
Sudarykim sąlygas.
Ūkininkai šiandien galo su galu nesuduria, ir mes dar jiems kažkokius galios mokesčius išgalvojom.
Man atrodo, Seimui užteks valios, tikrai pritarsim šiai įstatymo nuostatai ir tą liūtą galų gale išvarysim į kokią Afriką. (Plojimai)
Dėkui už emocionalią P. Gražulio kalbą.
dabar kviečiu į tribūną V. Bacevičių.
Gerbiamieji kolegos, siūlau ir komiteto pirmininką.
Kadangi komiteto išvada pranešėjo taip surašyta pagal Seimo narių pateiktus pasiūlymus, aš siūlau svarstyti pastraipsniui, taip, kaip yra konsoliduotame tekste, o jeigu Seimo nariai domisi, jį galite rasti per teisės aktų paiešką.
Taip bus paprasčiau ir aiškiau.
Taigi, gerbiamasis Vaidotai, prašau pastraipsniui.
Jeigu pagal konsoliduotą tekstą, yra Seimo narių M. Zasčiurinsko ir V. Gapšio pasiūlymas, kuriam komitetas nepritarė, ir šiame projekte šio straipsnio nėra.
Mes atsisakėm…
Gerbiamasis kolega Gapšy, ar jūs norėtumėt pateikti, ar atsiimat savo pasiūlymą?
…užteks tų pataisų, ką padarė komitetas.
Vadinasi, mes nebalsuojam ir pritariam komiteto nuomonei nepritarti, nes ponas V. Gapšys atsiima.
Toliau, gerbiamasis Seimo nary.
Dėkoju, pirmininke.
Toliau, 1 straipsnis pagal komiteto redakciją numato, kad vartotojai apmokės 20 % skirstomųjų tinklų operatorių sąnaudų, susijusių su naujų vartotojų prijungimu.
Čia buvo įvairių diskusijų ir buvo pasirinktas šis variantas.
Galiojantis įstatymas šiandien numato, kad nauji vartotojai 40 % turi mokėti, o mes siūlome sumažinti iki 20 %.
Tokiam pasiūlymui mes pritarėme.
Ir yra dar du pasiūlymai: Seimo nario J. Sabatausko pasiūlymas ir grupės Seimo narių, t. y. L. Kernagis, V. Kurpuvesas ir kiti Seimo nariai.
Komitetas nepritarė, nes mes pasirinkom vieną konkretų modelį, o tos įvairios redakcijos viena kitai prieštarauja.
Jos yra alternatyvios, kitaip sakant.
Aš reziumuoju tai, ką jūs pasakėt.
Komitetas nepritarė Seimo nario J. Sabatausko nuomonei.
Taigi žodis J. Sabatauskui.
Ačiū, gerbiamoji pirmininke.
Gerbiamieji kolegos, aš manau, pasirinktas variantas, kuris sako, kad 20 % už skirstomųjų tinklų prijungimo paslaugą sumoka vartotojas, aišku, yra teigiamas žingsnis, palyginti su tuo, kas dabar yra.
Tačiau vis tiek šis žingsnis nepakankamas ir pasakysiu kodėl.
Pirma, labai gaila, kad Teisės departamentas neatkreipė dėmesio, o aš įsitikinęs ir tuo įsitikinusi Seimo narių grupė, kuri kreipėsi į Konstitucinį Teismą dėl šito, kad šiuo atveju pažeidžiama Respublikos Konstitucija.
Asmuo, pats pirmasis vartotojas, kuris turi prisijungti, tarkime, rajone, kuriame galbūt bus dar dešimt ar tūkstantis, ar du tūkstančiai vartotojų, tačiau jis pats pirmasis sumoka tą sumą, kuri šiandien lygi 40 % visos, ir gali būti kelis šimtus tūkstančių verta ar net milijoną, ar tiktai keliasdešimt tūkstančių, bet tai vis tiek iš vieno žmogaus.
O kitas asmuo, visi kiti moka fiksuotą mokestį pagal kilovatus.
Tai bus 3 tūkst., 5 tūkst. Lt.
Ir tai prieštarautų Konstitucijos 23 straipsniui, kuris sako, kad nuosavybė, tuo labiau perduodama nuosavybė, pastatyta pastotė, skirstomųjų tinklų nuosavybei.
Nuosavybė gali būti paimama tik įstatymo nustatyta tvarka visuomenės poreikiams ir teisingai atlyginama.
O čia nuosavybė paimama kito privataus asmens – akcinės bendrovės.
Taip pat Konstitucijos 46 straipsnis sako, kad valstybė gina vartotojų interesus.
Gerbiamieji kolegos, kaipgi mes giname šiuo įstatymu vartotojų interesus?
Nematau.
Nes vartotojas vis tiek turės sumokėti 20 %, toliau tas turtas perduotas į nuosavybę… gal pirmais metais ir nebus skaičiuojamas į tarifą pagal tą metodiką, kur turtas įskaičiuojamas, bet toliau amortizaciniai atskaitymai ir visa kita atguls į mūsų visų tarifus.
Melas, kai sakoma, kad už tai tarifai nedidėja.
Dar vienas dalykas…
Gerbiamasis kolega, jūs…
Europos Sąjungos direktyva…
Gerbiamasis Juliau…
…sako, kad tai yra universali paslauga, ir turi būti (paskutinis sakinys) teikiama vartotojams, namų ūkio vartotojams, ir kai valstybės narės mano, kai to reikia, mažoms įmonėms būtų suteikta teisė gauti konkrečios kokybės elektros energiją už aiškiai palyginamą skaidrią ir protingą kainą.
Konstatuotina, kad tai turi būti realizuota tik vartotojams užtikrinant nemokamą įrenginių prijungimo paslaugą.
Ačiū.
Gerbiamieji kolegos, kaip jūs girdėjote, J. Sabatausko pateiktai pataisai komitetas nepritarė, todėl reikia balsuoti.
Aš noriu dar kartą atkreipti dėmesį tų, kurie užsirašė kalbėti prieš.
Gerbiamasis Daukšy ir Veselka, ar jūs dėl viso projekto, ar?..
Dėl šitos pataisos?
Gerai.
Taigi dėl J. Sabatausko pataisos – nepritariantis K. Daukšys.
Prašom.
Ar jūs prieš komiteto nuomonę?
Ačiū.
Aš noriu pasakyti, kad aš prieš komiteto nuomonę, prieš tuos 20 %, kuriuos padarė nuo 40, nes komitetas nuėjo populizmo keliu.
Šioje vietoje, manyčiau, tokiam rimtam komitetui taip nederėtų elgtis.
Kodėl taip negali būti, išsakiau iš tribūnos.
Manau, Ekonomikos komitete yra gana protingi žmonės ir jie suprato, kodėl aš siūlau dar kartą visiems pagalvoti apie tai ir iki 20 % nemažinti.
Gerbiamieji kolegos, aš dar kartą noriu priminti, kad kai svarstomos pataisos ir kai užsirašote kalbėti… Štai dabar Kęstutis kalbėjo už J. Sabatausko pataisą.
Taigi jūs ne ten užsirašėte.
Ateityje reikia kalbėti taip: jeigu pritariate pataisai, užsirašote kalbėti už, jeigu nepritariate, užsirašote kalbėti prieš.
Kadangi komiteto ir Seimo narių nuomonės yra skirtingos, kviečiu balsuoti.
(Balsai salėje) Jūs prieš J. Sabatausko?
Vadinasi, jūs teisingai užsirašėte.
Prašom.
Veselka.
Gerbiamieji kolegos, mano galva, J. Sabatauskas supainiojo vieną dalyką.
Iš tikrųjų pagal Konstituciją nuosavybė neliečiama.
Čia yra tas, kad kuriama galimybė naujam vartotojui prisijungti prie elektros tinklų.
Šitą 60 % finansuodavo pati energetikos kompanija, o 40 % tas, kuris nori gauti šitą paslaugą.
Čia nėra ta nuosavybė, kuri yra, čia pirmiausia yra paslauga, kad būtų suteikta tam tikra paslauga.
Todėl, gerbiamieji, dar kartą noriu paaiškinti.
Tą ir K. Daukšys aiškina.
Elektros kompanijų pelnas susideda iš kelių variantų.
Ir vienas iš tų komponentų, kad apribotų besaikį norėjimą įsivesti įvairų… iš visur prisijungimą.
Jeigu mes priimsime šitą gerbiamojo J. Sabatausko pataisą, bet kuris iš jūsų galėsite paprašyti įvesti prijungimą prie bet kokio jūsų pastato, nes tai jūsų nuosavybė, ir energetikai privalės jums šitą paslaugą suteikti už ačiū, o už ačiū niekas nieko neduoda.
Po to ateis Kainų komisija ir tie patys energetikai pasakys: štai mūsų kaštai tokie, toks pelnas numatytas, prašome didinti tarifą.
Tada visi kiti didins tarifą už kažkieno prabangius reikalavimus.
Todėl, gerbiamieji kolegos, negalima pritarti J. Sabatausko pasiūlymui.
Čia šiek tiek supainiojama pati nuosavybė ir paslaugos kūrimo procesas.
Dėkoju.
Kviečiu balsuoti.
Kas pritariate J. Sabatausko pataisai, balsuojate už, kas pritariate komiteto nuomonei, t. y. nepritariate J. Sabatausko pataisai, balsuojate prieš.
Balsavo 79 Seimo nariai: už – 20, prieš – 28, susilaikė 31.
Sabatausko pataisai nepritarta.
Gerbiamasis Bacevičiau, yra Seimo narių grupės pataisa, kuriai komitetas taip pat nepritarė.
Gal jūs galėtumėte argumentuoti nepritarimą?
Taip, pirmininke.
Seimo nariai L. Kernagis ir kiti siūlo tą patį 42 straipsnį pildyti nauja 4 dalimi, bet jų pasiūlymas, komiteto nuomone, neatitinka Energetikos įstatymo 17 straipsnio ir Elektros energetikos įstatymo 42 straipsnio nuostatų.
Todėl komitetas nepritarė šiam pasiūlymui.
Dėkoju.
Gerbiamasis L. Kernagis pateiks šią pataisą ar kas nors kitas iš jūsų grupės?
Tai yra Seimo narių grupė – L. Kernagis, V. Kurpuvesas, L. Dinius, S. Stoma, A. Sacharuk, D. Meiželytė-Svilienė, A. Baukutė, L. Karalius.
Kas teiks pataisas?
Prašau.
Aš šitą pasiūlymą atsiimu.
Atsiimate pasiūlymą?
Taip.
Dėkoju.
Gerbiamasis Bacevičiau, tada 2 straipsnis.
Pagal komiteto suredaguotą 2 straipsnį…
Seimo narių M. Zasčiurinsko, V. Gapšio.
Komitetas suredagavo 2 straipsnį ir atsižvelgė į kai kuriuos pasiūlymus, bet nepritarė M. Zasčiurinsko ir V. Gapšio pasiūlymui, nes buvo pritarta A. Endzino siūlymui ir pasirinkta jo siūloma formuluotė.
Taigi mes pasirinkome kitą alternatyvą.
Dėkoju.
Gerbiamasis V. Gapšys.
Mes taip pat atsiimame šį pasiūlymą.
Dėkoju.
Pasiūlymas atsiimtas.
Gerbiamasis Bacevičiau, yra Kaimo reikalų komiteto pasiūlymas, kuriam jūsų komitetas nepritarė.
Norėčiau argumentų.
Šio straipsnio redakcijai komitetas pritarė pagal A. Endzino pasiūlymus, todėl buvo nepritarta Kaimo reikalų komiteto formuluotei.
Gerbiamasis Pupini, ar galite pateikti Kaimo reikalų komiteto poziciją?
Kaip minėjau, Kaimo reikalų komitetas siūlo diferencijuoti galios mokestį, tai yra tuos, kurie yra iki 14 europinio dydžio vieneto, apskritai reikėtų prilyginti buitiniams vartotojams, o tie, kurie yra per 14, rugpjūčio, rugsėjo ir spalio mėnesiais mokėtų tik galios dedamąją.
Pirmąją dalį siūlau palaikyti, kad vis dėlto smulkieji būtų visiškai atleisti.
Užsirašiusių dėl pataisų kalbėti nėra, todėl kviečiu balsuoti.
Kas palaikote Kaimo reikalų komitetą ir jo pasiūlymą, balsuojate už, kas pritariate Ekonomikos komitetui, balsuojate prieš.
Kolega Endzinai, kaip pagal Statutą dėl Seimo narių pasiūlymų balsuojame, lygiai taip pat balsuojame ir dėl komiteto pasiūlymų.
Šiuo atveju Kaimo reikalų komiteto pasiūlymas buvo kaip papildomas, Seimas turi apsispręsti balsuodamas.
Balsavo 78 Seimo nariai: už – 65, prieš – 8, susilaikė 5. Taigi Kaimo reikalų komiteto pasiūlymui pritarta.
Gerbiamasis kolega pranešėjau, toliau 3 straipsnis – Seimo narių M. Zasčiurinsko, V. Gapšio siūlymai.
Kadangi jau neliko Seimo nario V. Gapšio pasiūlymo prieš, einančio įstatymo projekto pradžioje, dėl vartotojų suskaidymo į keturias grupes, tai, manau, būtų nelogiška šį pasiūlymą svarstyti dabar.
Tikiuosi, jie atsiima, o komitetas nepritarė šiam pasiūlymui.
Gerbiamasis Gapšy, atsiimate pasiūlymą?
Taip, atsiimame.
Dėkoju.
Pasiūlymas atsiimtas.
Toliau Seimo nario P. Gražulio pasiūlymas.
Seimo nario P. Gražulio pasiūlymui komitetas nepritarė.
Pasirinkome A. Endzino siūlomą formuluotę.
Projekte numatyta, kad žemės ūkio veiklos subjektams, kurių pajamos iš žemės ūkio veiklos sudaro ne mažiau kaip 50 %, galios dedamoji būtų taikoma tik tris mėnesius, pagrindinius mėnesius, kai jie vykdo tą veiklą.
Gerbiamasis Petrai Gražuli, prašau pateikti savo pataisą.
Gerbiamieji Seimo nariai, mano pataisos tikslas, kad apskritai visi ūkininkai nemokėtų, nesvarbu, ar jo ūkis yra 14 europinių dydžių, ar yra didesnis, galios mokesčio.
Įsivaizduokime, kaip dabar yra, faktiškai tokia pataisa neskatina ūkio augimo.
Jeigu mano bus daugiau negu 14 europinių dydžių, tai aš jau mokėsiu galios mokestį, o jeigu aš esu mažesnis, aš nemokėsiu.
Man atrodo, kad visi žemės ūkyje dirbantys, tiek bendrovės, tiek ūkininkai, nesvarbu, kokio jie dydžio, sukuria gana svarbių maisto produktų, be kurių žmogus negali išgyventi.
Todėl aš manau, kad reikia daryti lengvatas visiems, žemės ūkyje be jokių išlygų.
Prašau vienbalsiai be jokių diskusijų pritarti. (Juokas)
Gerbiamieji kolegos, deja, pagal Statutą taip pasielgti negalime.
Dėmesio!
Kas pritariat?..
Yra kalbantis prieš pataisą, kurią teikė P. Gražulis.
Sinkevičius.
Prašau.
Ačiū, gerbiamoji posėdžio pirmininke.
Labai norėtųsi sudaryti lengvatas kaip galima platesniam žmonių ratui.
Tačiau reikia suprasti, kad kuo daugiau lengvatų sudaroma vienai grupei žmonių, tuo didesnis mokestis tenka mokėti likusiai grupei žmonių.
Aš suprantu norą būti geriems, tačiau tas dalykas turi būti subalansuotas.
Manau, kad Ekonomikos komiteto sprendimas šiuo požiūriu yra teisingas.
Siūlau palaikyti komiteto sprendimą.
Gerbiamieji kolegos, kviečiu balsuoti.
Dar K. Starkevičius kalba už.
Prašau.
Už P. Gražulio pataisas – K. Starkevičius.
Aš kartais klausau Seimo narių ir klausau, kai jie kalba su rinkėjais apygardose, ypač kaimo vietovėse.
Kalbos skiriasi kaip diena ir naktis.
Kviečiu gerbiamuosius kolegas kalbėti vienodai, kai kalbate kaime susitikimuose su rinkėjais ir čia, salėje, nes, žinokite, mūsų rinkėjai yra budrūs.
Mūsų transliacijos yra viešos, galų gale visi įrašai yra vieši ir mes jų nepergudrausime.
Kviečiu palaikyti kaimo žmones, nes šiandien, jeigu pasižiūrėsime, sunkiom ekonominėm sąlygom kaimo produkcijos eksportas auga ir siekia 20 %.
Tai rodo, kad mes einame teisingu keliu padėdami ūkininkams.
Juo labiau galios mokesčio anksčiau ūkininkams nebuvo, tik mes norime padaryti, kad tai būtų įteisinta įstatymu ir nebūtų grįžtama su kažkokia malone ūkininkams, kad ūkininkai ant kelių neitų ar į Vyriausybę, ar į Seimą ir nesakytų – štai, mums to reikia.
To reikia, ką mes šiandien darome, Lietuvai, bet ne atskiriems ūkiniams.
Reikia mums visiems.
Kalbėjo vienas – už, vienas – prieš.
Kviečiu balsuoti.
Kas pritariate P. Gražulio pataisai, balsuojate už, kas pritariate komiteto nuomonei, balsuojate prieš.
Balsavo 72 Seimo nariai.
Už – 32, prieš – 13, susilaikė 27.
Gražulio pataisai nepritarta.
Kaimo reikalų komiteto siūlymas.
Kaimo reikalų komiteto siūlymui Ekonomikos komitetas nepritarė, nes manome, kad ne tiktai tiems žemės ūkio veiklos subjektams, kurių pajamos arba dydis yra didesnis negu 14 vienetų… bet apskritai bet kuriems žemės ūkio subjektams, kurių pajamos per 50 % žemės ūkio veiklos, tai tiems mes siūlome taikyti galios mokestį tik tris mėnesius.
Pagrindinė nuostata yra išlikusi.
Tai, kas buvo suderinta Kaimo reikalų komitete su asocijuotomis struktūromis ir ūkininkais, pas mus taip pat išlieka, tik mes manome, kad visiems žemės ūkio veiklos subjektams turi būti taikoma ši tvarka.
Gerbiamasis E. Pupini, prašom pristatyti Kaimo reikalų komiteto nuomonę.
Gerbiamieji kolegos, iš tikrųjų tai yra kompleksinis sprendimas.
Vienai daliai yra pritarta, tai nemanau, kad visa formuluotė turi išlikti, bet esmė ta pati, kad iki 14 europinio dydžio vienetų mes atleidžiame visiškai, o kai daugiau negu 14, lieka trys mėnesiai.
Siūlau pritarti kaip ir pirmą kartą.
Gerbiamieji kolegos, pagal juridinę techniką, aišku, reikėtų pritarti Kaimo reikalų komiteto nuomonei, nes pritarėme prieš tai Kaimo reikalų komiteto nuomonei.
Ar galime pritarti bendru sutarimu?
Būtų nelogiška, jeigu dabar pasielgtume kitaip, nes vienas įstatymo straipsnis prieštarautų kitam straipsniui.
Dėkoju.
Dar yra M. Zasčiurinsko ir V. Gapšio… 
Pone Gapšy, atsiimate šitą?
Atsiima šį pasiūlymą.
Daugiau lyg ir…
Liko 4 straipsnis, pasiūlymų nėra gauta.
Pasiūlymų nėra gauta.
Dėkoju pranešėjui.
Dabar, gerbiamieji kolegos, dėl viso Elektros energetikos įstatymo 42 ir 44 straipsnių pakeitimo įstatymo po svarstymo.
Prieš – K. Daukšys.
Ačiū, gerbiamoji pirmininke.
Dar vieną kartą priimdami tokį įstatymą mes parodome, kad norime būti geri vienų grupių sąskaita kitoms grupėms.
Ir ypač jeigu dar sumaišėme 14 ekonominių vienetų, kaip šį kartą padarėme, tai dabar įsivaizduokime paprastą dalyką.
Tie ūkininkai, kurie turi iki 14 ekonominių vienetų, jie iš viso nemokės dedamosios galios, vadinasi, už juos mokės kažkas kitas – ir pensininkas, kuris tame kaime gyvena, ir mokytoja, kuri tame kaime gyvena, ir visi kiti.
Tie ūkininkai, kurie, pavyzdžiui, turi dideles karvių fermas, mokės tik 3 mėnesius, o ką kitus mėnesius jie darys?
Kas už juos tuo metu mokės?
Tie ūkininkai, kurie, pavyzdžiui, turi grybų fermas arba kurie turi šiltnamius, arba dar ką nors, tai irgi mokės tiktai tris mėnesius, o kitus mėnesius kas už juos mokės?
Tie patys mokytojai mokės, mokės tie patys gydytojai, visi kiti.
Ir mes dabar parodėme gražų gestą – padovanojome kaimo tam tikrai daliai žmonių, kurie yra verslininkai, geresnes sąlygas, palyginti su kitais.
Kieno sąskaita?
Tų pačių žmonių, kurie vėliau pirks iš jų tą produkciją.
Gerbiamieji, negaliu balsuoti už tokį įstatymą ir siūlau jums visiems nebalsuoti, nes tai yra didžiausia nesąmonė, didžiausias komunizmas, kurį mes tiktai galime padaryti.
Ir žemės ūkio lobistų veikla šiuo atveju būtų nukreipta tikrai ne į pačią geriausią vietą.
Veselka dėl vedimo tvarkos.
Gerbiamieji kolegos, Ekonomikos komitetas prašė ketvirtam projektui paprašyti Vyriausybės išvados.
Mes jau po to, kai patikslinome, padarėme penktą projektą.
Tai kuriam projektui?
Ar mes apskritai neprašysime Vyriausybės, o manome, kad mes jau čia gerai padarėme.
Tai kokiam projektui mes prašysime Vyriausybės išvados?
Gerbiamasis Juliau, labai laiku paklausėte.
Aš būčiau pasakiusi po to, kai mes priimtume sprendimą po svarstymo.
Tai būtų koreguotas projektas su šiomis pataisomis, ir tada kreiptumėmės į Vyriausybę, kad pateiktų išvadas dėl to paskutinio projekto, kuriam pritartume po svarstymo.
Bet mes prieš tai dar turime apsispręsti.
Už kalba P. Gražulis.
Gerbiamieji kolegos Seimo nariai, aš manau, kad iš tiesų yra šiek tiek pagerintas įstatymas.
Dalis ūkininkų, kurių ūkio pajamos neviršija daugiau kaip 14 europinių dydžių, yra visiškai atleisti nuo galios mokesčio.
Tačiau stambesni ūkininkai nuo galios mokesčio atleisti…
K. Daukšys, atrodo, yra ekonomistas ir logiškai mąsto, jį reikėtų pagirti, bet visiškai nesuprantu kartais jo logikos.
Žiūrėkite, jeigu visi ūkininkai pigiau mokės už elektros energiją, jie pagamins pigiau maisto produktus, ir Kęstutis pieno, mėsos nusipirks pigiau.
Ir visi iki vieno, kas valgo, kas vartoja maisto produktus, visi faktiškai turės galimybę įsigyti pigiau maisto produktų.
Todėl reikia sveikinti ministrą, reikia sveikinti Kaimo reikalų komitetą ir visus lobistus, kad galų gale nors šiek tiek palengvino ūkininko dalią.
Sveikinu ir tikiuosi, kad Seimas balsuos už įstatymą.
Žinoma, dar kartą tenka labai apgailestauti, kad nebuvo pritarta mano įstatymo nuostatai, kad visi ūkininkai, kurie gamina žemės ūkio produkciją, nemokėtų tris mėnesius galios mokesčio.
O jeigu kalbėčiau iš principo, pažiūrėkite – 1,5 mlrd. dividendų išsidalijo šitie oligarchai, „liūtai“ visi, ir jiems vis mažai, dar jiems visokių mokesčių reikia.
Manau, kad reikėjo atleisti visus, bet nors tokiam variantui pritarkim.
Dėkoju.
Gerbiamieji kolegos, kviečiu balsuoti.
(Balsai salėje) Prašau dėl vedimo tvarkos.
Gerbiamasis posėdžio pirmininke, gerbiamieji kolegos, pritardami tam tikriems pasiūlymams, mes iš tikrųjų atsisakėme vienos nuostatos.
Jeigu galima, aš ją labai trumpai pacituosiu, ir tada bus frakcijos siūlymas.
Mes atsisakėme nuostatos, kad, „nustatant bei diferencijuojant kainas ir tarifus, draudžiama diskriminuoti vartotojus“.
Pritardami Kaimo reikalų komiteto pasiūlymui, mes šios nuostatos atsisakėme, todėl frakcijos vardu prašau pertraukos iki kito posėdžio, kad mes dar kartą galėtume įvertinti tuos pasiūlymus, už kuriuos ruošiamės balsuoti.
Dėkoju.
To prašau frakcijos vardu.
Taip, jūs turite tokią teisę daryti pertrauką iki kito posėdžio.
Tai būtų iki ketvirtadienio.
Ar galime pritarti bendru sutarimu Liberalų sąjūdžio pasiūlymui? (Balsas iš salės: „Galim!“)
Prašau, gerbiamasis E. Pupinis.
Gerbiamieji kolegos, iš tikrųjų čia bandoma pateikti tai, kad tam tikros nuolaidos kaimo žmogui yra tam tikra kitų diskriminacija.
Iš tikrųjų ta nuostata nėra esminė ir svarbi, tuo labiau kad dabar yra svarstymo stadija, gerbiamieji.
Jeigu dar kažkas jums nepatiks, iki priėmimo stadijos prašome registruoti pataisas, mes turime visas sąlygas ištaisyti.
Dabar, manau, turime judėti į priekį ir laukti Vyriausybės išvados.
Gerbiamieji kolegos, nutraukiu ginčus ir kviečiu balsuoti.
Kadangi frakcijos vardu buvo oficialus pasiūlymas daryti pertrauką iki kito posėdžio, todėl reikia balsuoti.
Kas pritariate, kad darytume įstatymo projekto Nr. XIP-365(4) svarstymo pertrauką iki kito posėdžio, balsuojate už, kas turite kitą nuomonę, balsuojate prieš arba susilaikote.
Balsavo 78 Seimo nariai: už – 25, prieš – 29, susilaikė 24.
Pertraukai nepritarta.
Gerbiamieji kolegos, balsavimas dar nebaigtas.
Dabar kviečiu balsuoti.
Kas už tai, kad Elektros energetikos įstatymo 42 ir 44 straipsnių pakeitimo įstatymui po svarstymo būtų pritarta, balsuojate už, kas turite kitą nuomonę, balsuojate prieš arba susilaikote.
Balsavo 79 Seimo nariai: už – 66, prieš – 4, susilaikė 9. Po svarstymo pritarta.
Kolegos, ar galime bendru sutarimu kreiptis į Vyriausybę išvados po svarstymo pritartam įstatymo projektui?
(Balsai salėje) Dėkoju.
Gerbiamieji kolegos, kadangi tikrai dar turime laiko, ir man atrodo, kad būtų labai geras tęsinys vaikų klausimais, tai rezervinis 2 klausimas – Vaiko teisių apsaugos pagrindų įstatymo 2, 10, 49, 56 ir 57 straipsnių pakeitimo įstatymo projekto priėmimas.
Kviečiu į tribūną O. Valiukevičiūtę.
Po svarstymo yra gauti du pasiūlymai.
Vienas pasiūlymas yra gerbiamojo M. Zasčiurinsko.
Jam komitetas nepritarė.
Galbūt jis norės, kad balsuotų.
Kitas yra mano.
Pakeisti įsigaliojimo datą ir vietoj sausio 1 d. įrašyti gegužės 1 d., nes sausio 1 d. jau praėjo.
Dėkoju, kolege, gal mes tada…
Komitetas mano pasiūlymui pritarė.
Tai gal tada jūs dar pasilikite tribūnoje ir mes bandysime pastraipsniui, nes yra straipsnių ir jūs pakomentuosite.
straipsniui pasiūlymų nėra.
Ar galime bendru sutarimu priimti 1 straipsnį?
Priimtas.
straipsniui pasiūlymų nėra.
Ar galime bendru sutarimu priimti 2 straipsnį?
Priimta.
Ir 3 straipsniui, gerbiamoji Onute, jūs sakėte, kad yra Seimo nario M. Zasčiurinsko.
Gal dar kartą pakartokite, kokia yra komiteto išvada.
Komitetas nepritarė gerbiamojo Seimo nario… 
Mes argumentuojame, kad susitikimų su psichologais, su ekspertais, su Teisės institutu metu įsitikinome, kad būtina įtvirtinti aiškią įstatyminę normą, draudžiančią taikyti fizines bausmes vaikams, nes tai yra jautriausia ir kol kas teisinio reguliavimo nepaliesta sritis.
Gerbiamasis M. Zasčiurinskas.
Prašom pristatyti savo pataisą.
Gerbiamieji kolegos, mano pataisa yra… tos rūšies pataisos pateikimo pagrindas yra tai, kad aš labai vertinu šeimą ir nežiūriu į tėvus kaip į kažkokius potencialius nusikaltėlius, kurie nemyli savo vaikų, iš karto kažko pridarys ir smurtaus prieš vaiką.
Todėl aš galvoju, kad mes turėtume gerbti Lietuvoje esančius papročius, mūsų istoriją, apie kurią ne kartą kalbėjau, nes tas laikotarpis parodė, kad mūsų tėvai vis dėlto moka ir žino, ir supranta, kaip reikia auklėti savo vaikus.
O visi tie vėjai, kurie ateina iš Vakarų ir kurie mums pradeda aiškinti, kad tėvas ar mama jau iš karto yra nusikaltėlis ir jis, gink Dieve, nori vaiką sužeisti, pažeisti jo psichiką ar dar ką nors, manau, kad tai yra neteisinga.
Todėl gerbdamas ir turėdamas labai pozityvų požiūrį į tėvus, taip pat suprasdamas tai, kad vaikui reikia iš pradžių ugdyti įprotį, o po to jo pačią sampratą, nes tokia yra žmogiškoji prigimtis, aš ir pateikiau šį siūlymą ir prašau jam pritarti.
Manau, kad nuo to šeima tik sustiprės.
O jeigu bus stipresnė šeima, bus stipresnė ir mūsų Lietuvos valstybė.
Ačiū.
Gerbiamieji kolegos, ar yra 29 Seimo nariai, palaikantys M. Zasčiurinsko pataisą?
Yra net 46 Seimo nariai, palaikantys pataisą.
Taigi dabar vienas – už, vienas – prieš pataisą.
Gerbiamoji Pavilioniene, jūs už pataisą ar už straipsnį?
Tai tada balsuojame.
Kas palaikote M. Zasčiurinsko pataisą, balsuojate už, kas turite kitą nuomonę, balsuojate prieš arba susilaikote.
Rimai, paspausk.
Gerbiamieji kolegos, gal galite atnešti O. Valiukevičiūtei kortelę?
Paprašiau ir įgaliojau, kad balsuotų už mane.
Ačiū.
Balsavo 99 Seimo nariai.
Už – 63, prieš – 9, susilaikė 27.
Zasčiurinsko pataisai pritarta.
Dabar dėl viso 3 straipsnio su gerbiamojo M. Zasčiurinsko pataisa.
Vienas – už, vienas – prieš.
Nėra norinčių kalbėti.
Taigi balsuojame dėl viso 3 straipsnio su M. Zasčiurinsko pataisa.
Kas už tai, kad būtų priimtas 3 straipsnis, balsuojate už, kas turite kitą nuomonę, balsuojate prieš arba susilaikote.
Balsavo 107 Seimo nariai.
Už – 82, prieš – 12, susilaikė 13. 3 straipsnis priimtas.
Prašom, A. Salamakinas.
Ačiū, gerbiamoji Pirmininke.
Noriu paklausti pranešėjos.
Ar šios pataisos nelėmė visų to įstatymo pataisų esmės?
Jeigu tas tikrai yra, tada jūs turite teisę paprašyti pertraukos ir dar kartą diskutuoti.
Nes, kiek supratau ir skaičiau, tai viskas nuėjo visai kita linkme, nei jūs, kaip pranešėja, ir komitetas siūlė. (Balsai salėje)
Viskas teisingai.
Teisinga pastaba.
Aš taip pat manau, kad reikia tą padaryti.
Ką reikia padaryti?
Grąžinti į svarstymo stadiją.
Komitetas prašo persvarstyti.
(Balsai salėje) Pertraukos, pertraukos, atsiprašau.
Na, persvarstyti.
Jūs komiteto vardu prašote priėmimo pertraukos?
Taip.
Gerbiamieji kolegos, aš tada noriu perskaityti Statuto 158 straipsnį.
„Pranešėjo reikalavimu, jeigu jis mano, kad priimtiems pasiūlymams suderinti reikia dar vieno pagrindinio komiteto posėdžio, po balsavimo dėl visų straipsnių gali būti padaryta priėmimo pertrauka, bet ne ilgesnė kaip iki artimiausios Seimo posėdžių dienos.“
Taigi aš ir siūlau pabaigti priimti visus straipsnius.
Pagal šį straipsnį darome pertrauką, grįžtame į Žmogaus teisių komitetą ir jie tada priims sprendimą.
Gerbiamasis Salamakinai, norite kitą straipsnį?
Pirmininke, taip.
Teisingai, galima taikyti ir šį, bet pranešėjas galėjo reikalauti ir Statuto 3 straipsnio 3 pastraipos.
Bet tas irgi esmės nekeičia.
Gerbiamieji kolegos, aš tada siūlau… Onute, prašau grįžti atgal į tribūną, baigsime dėl visų straipsnių ir tada, kadangi jūs paprašėte pertraukos, bus pertrauka.
straipsniui yra Teisės ir teisėtvarkos komiteto išvada, kuriai komitetas pritarė.
Ar galime bendru sutarimu priimti?
Galime.
straipsniui pasiūlymų nėra.
Galime bendru sutarimu priimti?
Priimtas.
straipsnis.
Galime bendru sutarimu priimti?
Priimta.
straipsnis.
Valiukevičiūtės pasiūlymas dėl įsigaliojimo, taip?
Komitetas pritarė.
Galime bendru sutarimu priimti?
Priimta.
Taigi pastraipsniui visi straipsniai priimti.
Daroma pertrauka iki kitos dienos plenarinio posėdžio.
Žmogaus teisių komitetas turi grįžti ir, kaip sakiau, suderinti 3 straipsnio naują redakciją, atsiradusią po M. Zasčiurinsko priimtos pataisos.
Tai bus įrašyta į kitos savaitės antradienio darbotvarkę.
Dėkoju pranešėjai.
Labai prašyčiau A. Kašėtą, jeigu jis yra salėje.
(Balsai salėje) Prašau.
Zasčiurinskas.
Noriu pasakyti, mano pateikta pataisa, ačiū, kad jūs jai pritarėte, iš esmės nekeičia įstatymo projekto.
Iš esmės nekeičia, todėl daryti pertrauką būtų netikslinga.
Ačiū. (Balsai salėje)
Gerbiamieji kolegos, dabar tikrai neverta ginčytis, grąžiname į Žmogaus teisių komitetą, jie apsispręs, kaip turi būti.
Gerbiamieji kolegos, dirbame toliau.
Posėdžiui pirmininkauja Seimo Pirmininko pavaduotojas A. Kašėta.
Dėkoju.
Gerbiamieji kolegos, darbotvarkės 1-3 klausimas – Vaiko teisių apsaugos pagrindų įstatymo 2, 10, 49, 56 ir 57 straipsnių pakeitimo įstatymo projektas Nr. XIP-393(3).
Priėmimas.
Norėčiau priminti, kad buvo padaryta priėmimo pertrauka.
158 straipsnio 1 dalis: „Pranešėjo reikalavimu (tuo metu pranešėja buvo O. Valiukevičiūtė), jeigu jis mano, kad priimtiems pasiūlymams suderinti reikia dar vieno pagrindinio komiteto posėdžio, po balsavimo dėl visų straipsnių gali būti padaryta priėmimo pertrauka, bet ne ilgesnė kaip iki artimiausios Seimo posėdžių dienos. (Vadinasi, iki šiandienos.)
Po pertraukos apsvarstomi komiteto padaryti pakeitimai ir papildymai, kurie neturi prieštarauti jau priimtų sprendimų esmei, ir dėl jų balsuojama.
Šio svarstymo metu kiti siūlymai dėl pakeitimų ir papildymų nepriimami.“
Noriu dar kartą priminti – buvo Žmogaus teisių komitetas.
Aš kviečiu į tribūną komiteto pirmininką A. Lydeką, nes mes turėsime balsuoti tik dėl tų straipsnių po to, kai bus pateiktos išvados.
Prašom.
Dėkui, Pirmininke.
Gerbiamieji kolegos Seimo nariai, pirmiausia noriu visiems padėkoti už praeitame posėdyje parodytą išmintį, kad leidot pagrindiniam Žmogaus teisių komitetui dar kartą svarstyti ir priimti teisingą sprendimą, kad neliktų šiame įstatyme tos spragos, kuri, aš galiu vertinti, per nesusipratimą įvyko dėl galimybės įteisinti, tai yra palikti spragą, smurtauti prieš vaikus.
Žmogaus teisių komitetas visada laiko prioritetu ginti vaiko teises ir bet koks smurtas prieš vaiką yra nusikalstamas, dėl to ir keičiamas šis įstatymas, norint visiškai apriboti, uždrausti smurtą prieš vaikus.
Komitetas apsvarstė susidariusią situaciją ir bendru sutarimu, visiems dalyvavusiems posėdyje sutarus, tiek komiteto nariams, tiek kitiems Seimo nariams, kviestiems į posėdį, suderino 2 ir 3 straipsnio formuluotes.
Jums yra išdalinta medžiaga, kur 3 straipsnis yra naujos formuluotės, pakitęs ir skamba taip (jums leidus, aš jį dar kartą pagarsinsiu): „Vaiką, vengiantį atlikti savo pareigas, už drausmės pažeidimus tėvai, kiti teisėti vaiko atstovai gali drausminti savo nuožiūra, išskyrus fizines bausmes ir bet kokį kitą smurtą prieš vaiką.“
Šiuo požiūriu taip pat pakoreguotas ir 2 straipsnis apibrėžiant fizinės bausmės sąvoką.
Kolegos, kaip matote, fizinė bausmė apibrėžiama kaip bet kokia bausmė, kai fizinė jėga naudojama sukelti fiziniam skausmui ar kitaip fiziškai kankinti.
Tad dėl tokios redakcijos, kaip minėjau, sutarė visi komiteto ir kiti Seimo nariai, teikę pasiūlymus šiam įstatymo projektui, dalyvavę komiteto posėdyje.
Kviečiu vieningai pritarti šioms 2 ir 3 straipsnių formuluotėms, siekiančioms apriboti bet kokį galimą smurtą prieš vaikus.
Naudodamasis proga, kolegos, noriu tarti vieną ir paskutinį sakinį.
Mane labai išgąsdino kai kurių nevyriausybinių organizacijų kreipimasis ir į Žmogaus teisių komitetą, ir kitus Seimo narius su prašymu palikti fizines bausmes prieš vaiką, tai vadinant kultūriniu, nacionaliniu paveldu.
Fizinė bausmė, kolegos, mes suprantame, yra smurto prieš vaikus sudėtinė dalis, tai jeigu įstatyme paliekame fizinę bausmę, kitaip tariant, paliekame smurtą prieš vaikus, tai yra vienas žingsnis palikti ir įteisinti, ir pedofiliją, ir visa kita.
Todėl, kolegos, prašau nepasiduoti tokiems klaidinantiems kai kurių nevyriausybinių organizacijų pareiškimams.
Kviečiu pritarti šioms įstatymo pataisoms.
Ačiū, pirmininke.
Gerbiamieji kolegos, mums dabar reikia iš naujo balsuoti dėl 2 straipsnio priėmimo.
(Balsai salėje) Ne, yra du kitaip suredaguoti straipsniai ir gerbiamasis pirmininkas pasakė, kad tai 1 straipsnio pakeitimas 2 straipsniu, dėl kurio dabar mums reikia apsispręsti po to, ką pasakė A. Lydeka.
Pavilionienė už antrąjį suredaguotą straipsnį.
Labai ačiū.
Prašau gerbiamuosius Seimo narius paremti siūlomas įstatymo pataisas, nes šiandien smurtas šeimoje, smurtas prieš vaikus šeimoje aiškinamas kaip visuomenės nusikaltimas, o ne privatus šeimos reikalas.
Įstatymo pataisos tikrai nesikerta su šeimos vertybėmis, nes didžiausia šeimos vertybė yra meilė vaikui, o ne fizinės bausmės, taikomos vaikams.
Vaikas, kuris patiria fizines bausmes šeimoje, suaugęs pats gali tapti smurtautoju.
Nėra prigimtinių šeimos vertybių, vertybės yra išugdomos šeimoje.
Vaiko asmenybės ugdymas, pagarba vaikui turi būti ugdomos šeimoje be smurto ir ypač be fizinio smurto, todėl kviečiu pritarti įstatymo pataisoms.
Ačiū.
Dėkoju.
Gražulis – prieš.
Gerbiamieji Seimo nariai, ar mes nematome, kur nuėjome per dvidešimt nepriklausomybės metų, kad mokykloje mokytojai negali susitvarkyti su vaikais, kad mes turime tik Vaiko teisių įstatymą, bet vaiko pareigų įstatymo nėra, ar šis įstatymas neturėtų būti papildytas, ne ant vienos kojos, jis turėtų būti Vaiko teisių ir vaiko pareigų įstatymu?
Bet mes, atgavę laisvę ir nepriklausomybę, apskritai pareigą palikome ir pamiršome.
Mes tiktai naudojamės laisvės vaisias, bet neatsakingai naudojamės laisvės vaisiais.
Ir štai ką sukūrėme per dvidešimt nepriklausomybės metų.
Pats augau gausioje penkiolikos vaikų šeimoje ir tikrai esu dėkingas tėvams, kai buvau išdykęs, kad ir ausį pasuko, ir į kampą pastatė, ir net rykštę paėmė.
Kitas dalykas, aš jums norėčiau pasakyti, kad Šventajame Rašte net keliose vietose moko, rašo, kad vaiką galima… tai nėra joks smurtavimas, jeigu vaikui pasuksi ausį, pastatysi į kampą ar dar kitaip pareikalausi, kad vykdytų savo pareigas.
Todėl, gerbiamieji, man atrodo, mes sustokime ir pažiūrėkime, kur einam ir apskritai pabandykime priimti naują įstatymą, kur būtų ir vaiko teisės, ir vaiko pareigos, o ne ant vienos kojos šis įstatymas.
Jūs pasikalbėkite su mokytojais, pasikalbėkite, kas darosi mokykloje, nejaugi neskaitote spaudos?
Kada mes baigsime puoselėti vaiko teises ir kada iš vaikų pareikalausime, kad jie būtų atsakingi tėvams, savo seneliams, mokytojams!
Mes per dvidešimt nepriklausomybės metų užauginome (…) Simpsonų kartą!
Aš visų prašau nepritarti šiems įstatymams ir šitam begaliniam liberalizmui.
Laikas!
Gerbiamieji kolegos, balsuojame.
Kas už tai, kad būtų priimtas 2 straipsnis su Žmogaus teisių komiteto pataisa, balsuojate už, kas turite kitą nuomonę, balsuojate prieš arba susilaikot.
Balsavo 102 Seimo nariai.
Už – 51, prieš – 10, susilaikė 41.
Lygu.
Reikia perbalsuoti.
(Balsai salėje) 51 ir 51. 51 ir 51, vienintelis Statuto straipsnis… (Balsai salėje) Taip, ir vieną kartą reikia pakartoti dėl to, kad buvo lygu.
Dar kartą kviečiu balsuoti.
Kas už tai, kad būtų priimtas 2 straipsnis su Žmogaus teisių komiteto pataisa, balsuojate už, kas turite kitą nuomonę, balsuojate prieš arba susilaikot.
Gerbiamieji kolegos, balsavo 106 Seimo nariai.
Už – 52, prieš – 8, susilaikė 46. 1 straipsnio pakeitimas 2 straipsniu su pataisa nepriimtas.
Lieka galioti priimtas toks, koks buvo iki Žmogaus teisių komiteto pataisos.
Dabar turime balsuoti dėl 3 straipsnio.
Prašau, Arminai.
Pirmininke, tai ir norėjau pasakyti, kad tokiu atveju 2 straipsnis liks galioti, koks buvo priimtas praeitą kartą, bet dabar kviečiu apsispręsti dėl 3 straipsnio ir bent šį kartą nedaryti klaidos, ir nepalikti galimybės smurtauti prieš vaikus.
Labai kviečiu paremti perredaguotą 3 straipsnį, tai yra surastas kompromisas, kolegos.
Valerijau, gal dabar balsuojame ir tada?.. (Balsai salėje) Prašau.
Dėkoju, Pirmininke.
Mielieji kolegos, jūs mąstykite, ką jūs darote?
Tai mažą skausmą sukelianti fizinė bausmė, vadinasi, yra normalu?
(Balsai salėje) Na, ačiū.
Gerbiamieji kolegos, balsuojame.
Kas už tai, kad būtų priimtas 3 straipsnis su Žmogaus teisių komiteto pataisa, balsuojate už, kas turite kitą nuomonę, balsuojate prieš arba susilaikote.
Balsavo 105 Seimo nariai.
Už – 56, prieš – 5, susilaikė 44. 3 straipsnis priimtas su Žmogaus teisių komiteto pataisa.
Gerbiamieji kolegos, dabar reikia balsuoti dėl viso įstatymo, nes kol kas mes balsavome tik dėl pakeistų straipsnių.
Dabar keturi – už, keturi – prieš.
Motyvai dėl viso įstatymo.
Už įstatymą kalba M. A. Pavilionienė.
Gerai.
Labai ačiū jums, bet išeina vėl kažkoks nesusipratimas.
Krikščionys balsavo už tai, kad vaikai būtų mušami šeimoje.
Aš nesuvokiu, ką jūs padarėte, visas Seimas susiskirstė į dvi dalis, paklausę P. Gražulio nesąmonių.
Kaip jūs galite taip balsuoti!
Tai jūs už tai, kad vaikai būtų mušami?
Ką jūs padarėte?
Nežinau, tiesiog… 
Aš tiesiog pasimetusi, man gėda už jus prieš visą Europą, kuri turi tokius įstatymus, kad draustų vaikus mušti šeimoje.
Saudargas – prieš.
Man iš tiesų gėda dėl tokių kolegės kalbų.
Gerbiamieji kolegos, ar galima tylos salėje!
Gerbiamieji kolegos!
Tai visiškai iš piršto laužiamos kalbos.
Gerbiamasis Pauliau, netgi negirdėti, ką jūs kalbate.
Ar galite tyliau elgtis!
Net nesigirdi, ką per mikrofoną jūsų kolega kalba.
Gerbiamasis Šilgali, gerbiamasis Budry, ar galite nekalbėti?
Gerbiamasis Lydeka!
Ar jau galima kalbėti?
Manau, jau galima.
Ačiū, gerbiamoji Pirmininke.
Dėkui kolegoms, kurie dabar jau įtemptai klauso.
Matyt, ir šis šurmulys salėje rodo, kad tema tikrai aktuali ir problema aktuali, nes fonas, susiklostęs visuomenėje dėl įvairių skandalų, susijusių su pedofilija, dėl kitų skandalų, skandalų mokyklose, smurto prieš vaikus, natūraliai kelia tam tikras iniciatyvas.
Tačiau, gerbiamieji kolegos, nereikia perlenkti šioje vietoje.
Aš, kaip krikščionis demokratas, visų pirma esu už subsidiarumo principą.
Jeigu mes abejojame šeima, vadinasi, mes abejojame pačiu žmogumi ir mes abejojame savo visuomenės pagrindu.
Šeima yra visuomenės ląstelė, jeigu šeima negali apsispręsti, vadinasi, mes tiesiog netikime žmogumi kaip protinga būtybe.
Aš ir mano kolegos jokiu būdu nesame už smurtą šeimoje.
Esame tik už tai, kad valstybė įsikištų tada, kai šeima nesusitvarko.
Taip, jeigu šeima geria, jeigu neprižiūri savo vaikų, jų neauklėja, tai, žinoma, valstybė turi įsikišti.
Tačiau kištis tokiais teisiniais metodais į vaikų auklėjimą ir kaip kolega gerbiamasis komiteto pirmininkas iš tribūnos sulygina vaiko auklėjimą su pedofilija, tai, atsiprašau, jau yra iškreiptas požiūris ir apskritai nesąmonė, todėl aš esu prieš šitą intervenciją į šeimą.
Dėl vedimo tvarkos – A. Salamakinas.
Taip.
Ačiū, gerbiamoji Pirmininke.
Kaip tik dėl vedimo tvarkos.
Gerbiamoji Pirmininke, mielieji kolegos, aš labai prašyčiau, kad kol dabar vyksta diskusija, vis dėlto iki balsavimo būtų pateiktas suredaguotas šio įstatymo variantas.
Vieni kolegos įsivaizduoja, kad ką mes priėmėme ketvirtadienį kolegos M. Zasčiurinsko pataisa, lyg ir atšaukta dabar, yra kita.
Mano galva, jinai liko įstatyme, tai, ką mes priėmėme ketvirtadienį.
Nors panaikinom kito straipsnio, kurį dabar priėmėm… tarsi vienas straipsnis dabar skiriasi nuo kito.
Tai galbūt reikėtų padauginti variantą, kokį vis dėlto mes… dėl ko balsuosime, nes išties ir man pačiam nebeaišku, už ką mes balsuosime. (Balsai salėje)
Lydeka.
Ačiū, Pirmininke.
Išties tą nesusipratimą gal reikėtų ir paaiškinti todėl, kad mes balsuojame dėl dviejų straipsnių.
Tai yra nedidelis pakeitimas buvo 2 straipsnyje, kam Seimas nepritarė, tai yra paskutinei Žmogaus teisių komiteto redakcijai.
Na, nepritarė ir nepritarė.
Ir 3 straipsnis, dėl ko praeitame posėdyje buvo didieji debatai, su M. Zasčiurinsko pataisa, kam dabar pritarė kaip naujai redakcijai, Žmogaus teisių komiteto redakcijai, plenarinis posėdis.
Kviečiu visus balsuoti už šį naują įstatymą, tai yra už seną redakciją 2 straipsnio ir už naują redakciją 3 straipsnio taip, kaip ir apsisprendė ką tik balsavęs Seimas.
Ačiū ir kviečiu visus vieningai palaikyti.
Man atrodo, kad labai aiškiai komiteto pirmininkas išaiškino, kokioje situacijoje mes esame.
Dirbam toliau.
Už visą įstatymą – J. Juozapaitis.
Ačiū, Pirmininke.
Gerbiamieji Seimo nariai, šiame įstatyme yra nemažai naujo.
Įvedamos naujos pagrindinės šio įstatymo sąvokos, tokios kaip „smurtas prieš vaiką“, „fizinė bausmė“, taip pat nurodoma, kad atsakomybė tenka ir mokymo, auklėjimo, gydymo įstaigoms, kurios neatlieka savo pareigų.
Taigi siūlau pritarti šio įstatymo projektui.
Gražulis – prieš.
Aš norėčiau šiek tiek replikuoti ir gerbiamajai Seimo narei M. A.
Pavilionienei, kuri kalba, kad tai Seimo nario pono P. Gražulio išmintis.
Nors aš jau porą kartų citavau čia, Seime, Šventąjį Raštą, noriu taip pat pacituoti išrinkęs gal penkias eilutes, ką kalba Šventasis Raštas apie vaikų auklėjimą.
Šiandien, žinoma, krikščioniškoje Lietuvoje tiesiog labai netolerantiškai žiūrima į Šventojo Rašto pacitavimą mūsų Seime, tai kažin kokia yra ta Lietuva, jeigu negali paklausyti nors kelių eilučių.
Bet aš jums perskaitau: „Jeigu kvailumas įsiskiepija jaunuolio širdyje, tik pamokymas ir rykštė jį išvarys.“
Štai žodžiai iš Šventojo Rašto, o ne P. Gražulio išmintis.
„Rykštė…“, antra eilutė: „Rykštė ir pabarimas duos išminties jaunuoliui.“
Štai Šventojo Rašto išmintis kalba, nors jūs, gerbiamoji Pavilioniene, juokiatės iš Šventojo Rašto ir visko, matau, kas šventa, jums tik gėjai tapo švenčiausiu dalyku.
Aš manau, kad mes esame krikščioniška tauta ir turime vadovautis Šventuoju Raštu ir čia, Seime.
O mums supuvusi Europa, ir man supuvusi Europa, iš kurios eina visas „brudas“, iš tos Europos, yra ne pavyzdys.
Gerbiamieji kolegos, kalbėdami vis dėlto galvokite, ką kalbate, rinkite žodžius.
Olekas – už.
Kalbate?
Taip, Pirmininke.
Labai ačiū.
Gerbiamieji kolegos, aš kviečiu įsiskaityti į dabartinio įstatymo tekstą.
Manau, kad tos nuostatos, kurios čia yra išdėstytos, kurios pasisako prieš fizines bausmes, prieš bet kokį kitą smurtą prieš vaiką, tikrai ne per daug veikia auklėjimą vaiko šeimoje, todėl pasisakyti prieš tokį fizinį smurtą ir fizinę jėgą auklėjant jaunuolius, man atrodo, tikrai mes galime ir privalome.
Todėl aš nesutinku su kolega krikščioniu demokratu, kad tai yra per didelė intervencija į šeimą, į auklėjimą.
Nors ir kaip būtų gaila, deja, mes turime Lietuvoje įvairių šeimų.
Jeigu tvarkingoje, normalioje šeimoje mes galime sakyti, kad tokios intervencijos nereikia, tai kai kuriose šeimose, kurios yra, na, sakykim, prie ribos tarpusavio bendravimo, iš tikrųjų įstatyminė norma galėtų padėti brandžiai auklėti mūsų jaunąją kartą, nes tarp normalaus bendravimo šeimoje auginant mažuosius mūsų piliečius ir šeimos, kuri nusirita ir kuriai įstatyme mes darome įtaką dėl kitų dalykų, kaip jūs minėjote, dėl alkoholizmo ar smurto, dar kitų dalykų, kuriuos jau veikia kitos normos, deja, yra nemažas tarpsnis, kur iš išorės padori, tvarkinga šeima, deja, jos vaikai yra gana daug fiziškai auklėjami ir prieš juos smurtaujama.
Todėl manyčiau, kad tokia pasiūlyta dabartinė įstatymo formuluotė tikrai leistų sudrausminti dalį šeimų, dalį tėvų, apsaugoti tuos mūsų mažuosius piliečius, nesutrikdytų normalaus šeimos funkcionavimo ir…
Laikas.
…subsidiarumo principo.
Todėl kviečiu pritarti įstatymo projektui.
Dagys – prieš.
Gerbiamieji kolegos, štai yra pavyzdys, kai aiškų klausimą sugebėjome suvelti dėl atskirų pataisų.
Mes esame patvirtinę Šeimos koncepciją, kurios požiūris į šį klausimą subalansuotas.
Mes paneigėme Šeimos koncepciją, nes teikėjų esmė yra totalus nepasitikėjimas šeima ir jos sugebėjimu vykdyti savo funkcijas.
Antras dalykas, yra suplaktos sąvokos.
Mes kalbame apie fizines bausmes vaikui, dėl ko turbūt klausimų nebūtų, ir pridedame bet kokį kitokį smurtą, kurio sąvoka gali būti traktuojama išplėstinai, tai neaišku, kur ribos.
Jeigu nėra kitokių pataisų, tada yra intervencija į šeimą.
Mes turime apsispręsti, ką šeima turi daryti, ar tik vaikus prižiūrėti, bet neauklėti, ar prižiūrėtojai jie bus, ar auklėtojai.
Taigi, ko mes iš šeimos norime.
Toks išplėtimas šitos antros dalies paneigia šeimos, kaip pagrindinio auklėtojo, funkciją, nes bet koks, net ir žodinis pasakymas gali būti traktuojamas kaip smurtas, jeigu tai nėra apibrėžta.
Apsispręskime iš esmės, mes pasitikime šeima ar ne.
Su tais, kurie ją nori sunaikinti, nesiginčiju, aš kalbu su tais, kurie šeimą gerbia ir mano, kad šeima turėtų tai daryti.
Aš noriu pasakyti, kad Socialinės apsaugos ir darbo ministerija pagal planą, kurį pateikėte jūs patikslintoje darbotvarkėje šios kadencijos, ji pateikė… Už mėnesio ateis kompleksiniai įstatymų pataisymai, kurie apibrėžia visas šitas sąvokas, ir šeimos prieš vaiką… ir panašiai.
Palaukime jų, priimkime kompleksiškai subalansuotą sprendimą, o ne taip, kad dirbtinai pakreipta tų žmonių, kurie negerbia šeimos…
Laikas.
…kaip institucijos pusės.
Simulikas – už.
Dėkoju, Pirmininke.
Aš klausausi ir galvoju, iš tikrųjų yra perlenkimų į vieną pusę ir į kitą.
Niekas nesikiša į šeimos gyvenimą, kol nebūna peržengtos tam tikros ribos.
Bet šiuo atveju mes kalbame ne tik apie šeimą, mes kalbame apie įvairaus tipo švietimo įstaigas, mes kalbame apie vaikų gyvenimą gatvėje ir visur kitur.
Jeigu vaikų gyvybei arba sveikatai yra atitinkama grėsmė, tai yra ir reakcija, taip pat ir į šeimą.
Yra konstitucinė norma, saugojanti šeimą, niekas į tai ir nesiruošia kėsintis.
Bet mes kalbame apie tuos atvejus, kai dėl vienokių ar kitokių dalykų, nebūtinai fizinių, ir psichologinių dalykų, mes labai nuvertiname psichologinius dalykus, nesuprasdami ar nenorėdami suprasti, kad tai yra kartais skaudžiau nei fizinis dalykas.
Mes komitete kalbėjome šita tema ir laikomės pozicijos, kad vaikai yra lygiaverčiai visuomenės dalyviai ir jiems turi būti tokios apsaugos priemonės kaip ir kitiems.
Daukšys – prieš.
Ačiū, gerbiamoji Pirmininke.
Matyt, mes išradome laiko mašiną ir taip 25 metus į praeitį nusikėlėme – tada buvo viena tokia rimta ir didelė valstybė ir jos viena partija buvo visą laiką teisinga.
Ji galėjo tada nuspręsti, kaip šeimai gyventi, gal išsižadėti kurių nors šeimos narių reikia, gal dar ką nors padaryti.
Mes lygiai tą patį bandome dabar padaryti, mano galva.
Ar tėvas ir motina atsakingi už savo vaikus, ar valstybė atsakinga?
Ar gerbiamasis V. Simulikas ateis mano vaikų maitinti ir auklėti, ar jis tik apsimeta kvailiu šitoje vietoje?
Aš manyčiau, kad tėvai turėtų už tuos dalykus atsakyti.
Visi tie pagailėjimai, kad čia smurtaus kas nors, dar ką nors darys… 
Tie, kurie smurtauja, mūsų įstatymų nesilaikys.
O tie, kurie laikosi, iš tokio įstatymo juoksis.
Todėl aš už tokį įstatymą tikrai negalėčiau balsuoti ir manyčiau, kad neapsimeskime mes vaikų draugais, neapsimeskime, kad mes dėl tų vaikų ką nors darome.
Iš tikrųjų tai mes bandome įrodyti, kad valstybė gali reguliuoti šeimos gyvenimą iki pat šaknų.
Aš manau, kad šita valstybė niekaip negali, ir tai yra žmonių esminių laisvių apribojimai.
Man keista, kad komitetas, kuris turėtų tas laisves prižiūrėti, kaip tik elgiasi atvirkščiai.
Dėkoju.
pasisako už, 4 – prieš.
Gerbiamieji kolegos, dėmesio, kviečiu balsuoti.
Kas už tai, kad būtų priimtas Lietuvos Respublikos vaiko teisių apsaugos pagrindų įstatymo 2, 10, 49, 56 ir 57 straipsnių pakeitimo įstatymas, balsuoja už, kas turi kitą nuomonę, balsuoja prieš arba susilaiko.
Gerbiamieji kolegos, kurie kalbatės, prašom eiti balsuoti.
Balsavo 105 Seimo nariai.
Už – 47, prieš – 8, susilaikė 50.
Įstatymas nepriimtas.
Andriukaitis – replika po balsavimo.
Gerbiamoji Seimo Pirmininke, aš taip nuošaliai laikiausi nuo visų komentarų, labai dėkingas esu P. Gražuliui, kad jis pacitavo kai kurias Šventojo Rašto vietas, bet necitavo tų vietų, kur reikia mėtyti akmenimis už nusikaltimą.
Būtų neblogai, mielasis Petrai, sugrįžti prie to principo ir netgi įteisinti, kad mes galėtume ir akmenimis mėtyti.
Bet, matyt, Šventasis Raštas turi kitą interpretaciją, Petrai, nei pats pateikei.
Bet dabar nejuokauju, kolegos, išties konstatuoju, kad žmogaus teisių apsaugos, Žmogaus teisių konvencijos problemos Lietuvos Seime nėra suprantamos ir, ko gero, net neįkandamos.
Lietuvos Seime, pasirodo, taip dažnai kalba konservatoriai apie europines vertybes, aš norėčiau pakviesti konservatorius į paskaitas, kur dėstoma Žmogaus teisių konvencijos esmė ir pagrindai.
Išties bent vieną kartą susipažintų, kas gi tos žmogaus teisės yra, tarp jų vaiko teisės, šeimos teisės.
Šeimos gyvenimas reguliuojamas daugeliu dalykų, pradedant Civiliniu kodeksu, pradedant santuokos reguliavimu, baigiant visais kitais aspektais.
Negaliu patikėti, kad Seime galima girdėti tokių neraštingų kalbų.
Kolegos, mes esame Europos Sąjungos šalis narė, Europos Sąjungos, mes esame…
Kolega, gal trumpinkite, čia yra replika, ne kalba?
Aš manau, kad tokio absurdo sapne nesusapnuosi.
Vėsaitė.
Gerbiamieji kolegos, aš iš tiesų nesuprantu, kas dedasi šitam Seime.
Tikrai nesuvokiu, fizinės bausmės ir smurtas prieš vaikus tai yra suaugusiųjų bejėgiškumo demonstravimas.
O ką duoda smurtas, fizinės bausmės ir patyčios, patirtos vaikystėje, rodo P. Gražulio pavyzdys.
Ačiū už dėmesį. (Juokas)
Čaplikas.
Gerbiamieji kolegos, jeigu šeimos vertybės suprantamos kaip smurto įteisinimas prieš vaiką, tai belieka žengti kitą žingsnį – įteisinti smurtą prieš moteris.
Tada beliks prisiminti tokį anekdotą.
Moteris skundžiasi vyrui: už ką tu mane muši?
Žinočiau, už ką, – užmuščiau.
Jeigu toks supratimas šeimos vertybių, tai belieka įteisinti tai, ką minėjau, smurtą prieš moteris.
Dagys.
Gerbiamieji kolegos, aš siūlyčiau diskutuoti kur kas rimčiau visais šitais klausimais, o poniai B. Vėsaitei prisitaikyti tai, ką ponui P. Gražuliui… sau.
Bet jeigu kalbame iš esmės, tai mes kažkodėl akcentuojame smurtą, kuris gali vykti tik šeimoje.
Šeimoje prieš moteris, šeimoje prieš vaikus.
Šiaip smurtas yra daug platesnė tema, todėl aš tikrai visus raginčiau dalyvauti rimtai svarstant šitą įstatymą, kai ateis visas paketas iš Socialinės apsaugos ir darbo ministerijos, ir subalansuoti tas visas problemas, kurios yra aktualios.
O ponui Vyteniui norėčiau pasakyti, kad Europos Sąjungos vėliavoje žvaigždutės tai yra Marijos karūnos žvaigždutės, o ne Sovietų Sąjungos žvaigždės.
Sabatauskas.
Ačiū, gerbiamoji Pirmininke.
Gerbiamieji kolegos, toks reiškinys, kai įkaitai solidarizuojasi su savo pagrobėjais ir pradeda juos ginti, vadinamas Stokholmo sindromu.
Štai aš paklausiau mūsų kompetentingo psichologo kolegos G. Navaičio, o kaip būtų galima vadinti tokį reiškinį, kai prievartos aukos sako, kad štai mane mušė ir nieko, geras ir tvarkingas užaugau, todėl reikia, kad vaikus ir dabar muštų.
Tai priėjome prie vieningos nuomonės, kad reiktų vadinti Vilniaus sindromu.
Simulikas.
Dėkoju.
Kadangi aš fizikos mokytojas pagal išsilavinimą, tai dabar reikėtų sukurti prietaisą, kuris išmatuotų mažą ar didelį skausmą.
O kolegai K. Daukšiui norėčiau pasiūlyti pažiūrėti į veidrodį, o ne kitus vadinti tam tikrais vardais.
Liesys.
Gerbiamieji, vaikas turi turėti teises, pareigas ir garantijas į ramų ir laisvą gyvenimą.
Mes šiandien nusiuntėme ne kokią žinią tiems vaikams.
Vis dėlto jiems saugumas – visų pirma.
Ir tada ramybė.
Mes pasieksime gerų rezultatų kartu sutarę.
Varaška.
Iš tiesų, gerbiamieji kolegos, aš manau, per daug mes aistrų liejame po balsavimo.
Yra dvi pozicijos dėl šio įstatymo projekto.
Pirmoji – dėl turinio.
Ar dabartinę galiojančio įstatymo redakciją labai skaitė šeimos ir ar pagal ją elgėsi?
Ir, matyt, kitas klausimas – mūsų įvaizdis tarptautinėje erdvėje.
Dėl pirmojo aš pasakyčiau tiesiog taip: mes galime tą įstatymą padaryti idealiu vaiko teisių apsaugos požiūriu, bet smurto šeimoje problemos susijusios ne visai su šiais tiesioginiais reglamentavimo klausimais.
O dėl mūsų pozicijų tarptautiniu lygmeniu.
Kaip gražiai mes galime atrodyti ar galėsime atrodyti po pusmečio ar po metų, mes tikrai galime prie šių klausimų sugrįžti.
Šiandien jie tikrai nėra pirmaeiliai kitų visuomenės problemų fone.
Gedvilas.
Dėkoju posėdžio pirmininkei.
Aišku, aš gerbiu Seimo daugumos nuomonę, tačiau noriu pasakyti ir pritarti tiems kolegoms, kurie pasisakė už tai, kad smurto matavimo vieneto kaip ir nėra.
Dažniausiai priimdami tokį įstatymą ir įteisindami smurtą mes paprasčiausiai tingime vaikus auklėti kitomis priemonės.
Rykšte, aišku, trumpiausias kelias.
Galbūt vaiko baimės keliu, kad jis visko bijotų ir priimtų, ir paklustų tėvams.
Bet yra sunkiausia, kai reikia jį auklėti.
Aš manau, kad šiandien mes priėmėme neteisingą sprendimą, ir manau, kad ateityje reikėtų šitą sprendimą pakeisti.
Gražulis.
Gerbiamieji Seimo nariai, aš manau, kad vaiko ar pastatymas į kampą, ar net už ausies pasukimas nėra smurtas.
Mes pirmiausia turėtume apibrėžti, kas yra smurtavimas.
Nemanau, kad tėvai, kurie pagimdė vaiką, yra savo vaiko priešai.
Kiekvienas tėvas ir motina stengiasi, kad vaikas užaugtų doras, sąžiningas žmogus, ir, manau, dėl kiekvieno vaiko nusižengimo iš tikro išgyvena.
Bet dabar dar noriu pasikartoti, ar mes turime vaiko… 
Mes turime tik Vaiko teisių, bet ar yra vaiko pareigų įstatymas?
Manau, kad mes iš principo turime pakeisti.
Turi būti vaiko pareigos ir vaiko teisės.
Štai mes statome valstybę ant vienos kojos.
Mes matome tik vaiko teises.
Jūs pasižiūrėkite, kiek yra žiauriausių įvairiausių pavyzdžių, skaitome žiniasklaidoje, kaip elgiasi vaikai.
Ir mes į tai nenorime kreipti dėmesio!
O dabar dar noriu šiek tiek akcentuoti modernią Europą.
Mielieji, jūs, ypač kairieji, kai Europos valstybėse gėjams leidžia įsiteisinti mažametį vaiką, kurį luošins, ir jūs sakote, kad čia vaiko teisių gynimas!
Petrai, Petrai!
Nerėkite.
Tai čia štai kur eina supuvusi Europa!
Petrai!
Ir mes turime pritarti šitokios Europos tokiems klystkeliams!?
Daukšys.
Ačiū, gerbiamoji Pirmininke.
Iš tikrųjų nesu už tai, kad vaikui net ir ausį suktų.
Na, už smurtą – jokiu būdu.
Bet, gerbiamieji.
O ką jūs čia norite padaryti?
Norite pasakyti, kad mes dabar Seime priimsime įstatymą, kaip tėvai turi elgtis namuose?
Ir tėvai nuo to pradės taip elgtis?
Tai gal jūs galite tokie geri dėdės būdami priimti tokius įstatymus, kad visi tėvai turėtų darbo, kad visi vaikai galėtų gauti gerą mokslą, būrelius po pamokų, maitinimą, kad jiems nereikėtų vaikščioti elgetauti po Vilnių arba nereikėtų parsidavinėti kažkokiems geriems arba negeriems dėdėms?
Padarykite tokius įstatymus, tokią visuomenę sukurkite, o tada ir šnekėkite.
O dabar čia geri – na, nebauskite tų vaikų!
Kodėl vaikai dabar yra tokie?
Todėl, kad visuomenę prie tarybinės valdžios pripratino, kad tėvai už vaikus lyg ir neatsako.
Tai dabar taip ir yra.
Dar padarykime vieną įstatymą.
Tėvai iš viso nebus atsakingi.
Vaikai bastysis gatvėmis ir darys ką norės.
Taip norite turėti?
Lydeka.
Ačiū, Pirmininke.
Iš tiesų situacija yra gąsdinanti Seime ir su žmogaus teisėmis, ypač kalbant apie vaiko teises, yra problemų.
Mane labai stebina kolegos R. J. Dagio kalba, kitų konservatorių ir kitų Seimo narių balsavimas, kai išties bandoma įteisinti fizines bausmes, smurtą prieš vaikus.
Kažkodėl kalbama tik apie šeimą.
Normaliose šeimose ir yra normalus auklėjimas.
Ne tam šis įstatymas reikalingas.
Ar tikrai, gerbiamasis Dagy ir kiti gerbiamieji, balsavę būtent prieš šį įstatymą, įsigilinote į įstatymo esmę?
Ar tikrai jus tenkina esama situacija šiandien Lietuvoje?
Ar tikrai vaikai šiandien Lietuvoje neskriaudžiami?
Ar tikrai nėra per dažnai naudojamos fizinės bausmės?
Ar tikrai visuose vaikų namuose yra tvarka, gera sistema?
Pasigaunama viena dogma, kad doros šeimos tėvai negalės auklėti vaiko pagal savo principus.
Šis įstatymas būtent tai dorai šeimai ir netaikomas.
Kalbame apie fizinių bausmių iš viso visur ir visada prieš vaiką naudojimą.
Tai yra ne tik šeimoje, bet ir gatvėje, ir vaikų namuose, ir visur kitur.
Jūs, mielieji, taip balsavę, palikote įteisinę smurtą prieš vaiką.
Ar neskaitomi įstatymai?
Ar iš tiesų kažkas su ideologija šioje Seimo kadencijoje yra sugedę?
Gerbiamasis kolega, čia jau kalba, ne replika.
Labai ačiū.
Replikų daugiau nebus.
Vien replikoms mes sunaudojome 12 min. šiandien savo plenarinio posėdžio laiko.
Viskas.
Daugiau jokių kalbų nebus.
Ir taip ilgai leidau visiems kalbėti.
Darbotvarkės kompleksinis 2 klausimas – 2009 metų valstybės biudžeto ir savivaldybių biudžetų finansinių rodiklių patvirtinimo įstatymo pakeitimo ir papildymo įstatymo projektas.
Priėmimas.
tribūną kviečiu finansų ministrą A. G. Šemetą.
Gerbiamasis ministre, siūlyčiau priimti pastraipsniui.
straipsnis.
Pasiūlymų ir papildymų yra?
Labas rytas, gerbiamieji Seimo nariai.
1 straipsniui yra daug pasiūlymų.
Kai mes pateikėme Vyriausybės poziciją dėl anksčiau įregistruotų Seimo narių pasiūlymų, buvo gauta pasiūlymų dėl daugiau kaip 142 mln. Lt.
Dabar dėl kiekvieno šių pasiūlymų reikia apsispręsti.
Pradėsiu nuo pirmojo.
Seimo narys A. Dumbrava siūlo skirti 1 mln. 250 tūkst. Zarasų bibliotekos bei Dusetų kultūros centro statybos tęstiniams projektams vykdyti.
Turiu paminėti, kad Dusetų kultūros centrui yra skirta 1 mln. 100 tūkst. Lt, Zarasų bibliotekai rekonstruoti yra numatyta 500 tūkst. Lt.
Skirti daugiau lėšų nėra galimybių, todėl Vyriausybė nepritarė šiam pasiūlymui.
Kviečiu poną A. Dumbravą pristatyti savo pasiūlymą.
Ačiū, gerbiamoji posėdžio pirmininke.
Gerbiamasis ministre, gerbiamieji kolegos, tikrai po komiteto posėdžio mes papildomai dar gavome 600 tūkst. Dusetoms, tai gal šis klausimas lieka uždaras.
Dėkoju.
Jūs neprašote balsuoti dėl savo pasiūlymo?
Balsuojame.
Gerbiamieji kolegos, vienas – už, vienas – prieš dėl Seimo nario A. Dumbravos pasiūlymo.
Glaveckas.
Gerbiamasis Glaveckai, jūs dėl viso?
Gerbiamieji kolegos, noriu jūsų dėmesio.
Dabar prašome užsirašyti dėl pataisų svarstymo, kad paskui nebūtų, kad esate užsirašę dėl viso.
Dabar konkrečiai kalbama apie pataisų svarstymą.
Klausiu, kas už A. Dumbravos pasiūlymą?
Bacevičius?
Irgi dėl viso.
Tai išbraukite, jeigu užsirašė dėl viso.
Už nėra norinčių kalbėti.
Prieš – B. Vėsaitė.
Irgi ne.
Gerbiamieji kolegos, iš karto kviečiu balsuoti.
Kas pritariate A. Dumbravos pasiūlymui, balsuojate už, kas turite kitą nuomonę, balsuojate prieš arba susilaikote.
Balsavo 74 Seimo nariai.
Už – 40, prieš – 2, susilaikė 32.
Nepritarta A. Dumbravos pasiūlymui.
Gerbiamasis ministre, prašau.
Toliau, A. Dumbrava siūlo skirti 500 tūkst. Lt Visagino miesto savivaldybės Verdenės gimnazijos stogui remontuoti.
Vyriausybė nepritarė šiam pasiūlymui, nes nepateiktas investicijų projektas.
Gerbiamasis Dumbrava, gal jūs atsiimate savo projektą?
Vyriausybė nepritarė.
Ne.
Šito ypač nenorėčiau atsiimti, kaip sakiau jau daug kartų, dar nuo Naujųjų metų sakiau, kad Visagino miesto savivaldybei yra neskirta nė vieno lito investicinių projektų.
Šis 500 tūkst. Lt projektas būtų tikrai gera paspirtis Visaginui, ypač tų dienų šviesoje, kai uždaroma atominė elektrinė, kai mažinamas finansavimas ir kai visos savivaldybės yra kažką gavusios.
O projektas turėjo būti, aš nežinau, kodėl…
Gerbiamieji Seimo nariai, paprašyčiau šiek tiek tylos.
Labai didelis triukšmas, net mes čia sėdėdamos negirdime, ką kalba.
Konkrečiai, kai kalbėjo Seimo narys A. Dumbrava, labai sunkiai girdėjome.
Gerbiamieji kolegos, prašom užimti savo vietas ir tylos.
Kadangi nėra užsirašiusių kalbėti, kviečiu balsuoti.
Kas pritariate A. Dumbravos pasiūlymui skirti Visagino miesto savivaldybės Verdenės gimnazijos stogui remontuoti 500 tūkst. Lt, balsuojate už, kas turite kitą nuomonę, balsuojate prieš arba susilaikote.
Vyriausybė nepritarė šitam siūlymui.
Gerbiamieji kolegos, tylos!
Dar kartą labai prašau jūsų.
Balsavo 82 Seimo nariai.
Už – 39, prieš – 3, susilaikė 40.
Pasiūlymui nepritarta.
Gerbiamasis ministre, prašau toliau.
Toliau, Seimo nariai O. Valiukevičiūtė, V. Simulikas, V. Kurpuvesas ir J. Olekas siūlė skirti 600 tūkst. Lt VšĮ Vilniaus gimdymo namų (Tyzenhauzų g. 18a) Akušerijos skyriaus remontui baigti.
Vyriausybė, anksčiau teikdama antrajam svarstymui biudžeto projektą, buvo pritarusi skirti 300 tūkst. Lt šiam objektui.
Daugiau lėšų šiam objektui skirti nėra galimybių, todėl papildomam lėšų skyrimui Vyriausybė nepritarė.
Gerbiamoji Valiukevičiūte, prašau pristatyti.
Labai dėkoju, šiuo klausimu neturiu ką pridurti.
Atsiimu.
Dėkoju.
Atsiimate.
Dėkoju.
Toliau, Seimo narės D. Teišerskytė ir D. Kuodytė siūlė skirti 26 mln. Lt Kultūros ministerijos pagrindiniams ir visuomeniškai svarbiems projektams finansuoti.
Vyriausybės pateiktame projekte buvo numatyta papildomai skirti Kultūros ministerijai 2 mln. 500 tūkst. Lt Dainų šventei surengti.
Skirti daugiau lėšų nėra finansinių galimybių, todėl Vyriausybė nepritarė šiam pasiūlymui.
Gerbiamoji Kuodyte, prašau pristatyti.
Gal atsiimate?
Ne, jokiu būdu.
Norėčiau balsavimo.
Norite balsavimo.
Gerbiamieji kolegos, kviečiu balsuoti.
Kas pritaria Seimo narių D. Teišerskytės ir D. Kuodytės pasiūlymui, balsuojate už, kas turite kitą nuomonę, balsuojate prieš arba susilaikote.
Balsavo 77 Seimo nariai.
Už – 42, prieš – 5, susilaikė 30.
Pasiūlymui nepritarta.
Toliau Seimo narė D. Bekintienė siūlė skirti 500 tūkst. Lt Vilniaus Pilaitės vidurinės mokyklos tualetams ir sporto salei remontuoti.
Informuoju, kad nėra pateiktas investicijų projektas šiam pasiūlymui, todėl Vyriausybė siūlo nepritarti.
Gerbiamoji Bekintiene, gal atsiimate, nes nėra pateiktas projektas?
Žinoma, su apgailestavimu turiu atsiimti šį pasiūlymą, kurį pateiksiu vėliau, kai bus parengtas šitas projektas.
Dėkoju.
Atsiimtas pasiūlymas.
Ir kitas D. Bekintienės pasiūlymas.
Toliau D. Bekintienė siūlė skirti 150 tūkst. litų Perlojos Šv. Mergelės Marijos ir Pranciškaus Asyžiečio bažnyčios bokšto stogo remontui.
Turiu pasakyti, kad Kaišiadorių arkivyskupija nustatyta tvarka turėtų pateikti prašymą dėl lėšų bažnyčios tvarkymo darbams Kultūros paveldo departamentui prie Kultūros ministerijos.
Dėl to šiam pasiūlymui Vyriausybė nepritarė.
Gerbiamoji Danute, gal ir šitą tada atsiimate?
Taip, aišku.
Mes patikslinsime šitą teikimo procedūrą.
Dėkoju.
Nepritarta.
Seimo narės O. Valiukevičiūtės dar vienas pasiūlymas.
Taip, Seimo narė O. Valiukevičiūtė siūlė skirti 143 tūkst. litų Vilniaus lopšelio-darželio „Žirniukas“ tvoros remontui.
Vyriausybė nepritarė šiam pasiūlymui, nes nėra finansinių galimybių.
Gerbiamoji O. Valiukevičiūte!
Mielieji, gerbiamieji Seimo nariai, mielieji kolegos, kreipiuosi taip ne kasdien ir tikrai labai prašau atkreipti dėmesį.
Aš manau, kad tiesiog įvyko apmaudus nesusipratimas svarstant šį mano teikimą Biudžeto ir finansų komitete.
Jeigu mums rūpi Goro provincijos, Afganistano vaikų saugumas, na, aš manau, kad tikrai visi turime rūpintis ir mūsų pačių mažiausių piliečių saugumu.
Ir toks kuklus šito vaikų darželio prašymas, kada ten vyksta tiesiog kasdieninės orgijos, vaikai rytą išėję bijo, kad bus nudurti narkomanų… 
Labai prašau palaikyti ir labai prašau tą kuklią sumą tikrai skirti, kad tos tvoros būtų ten užtvertos.
Labai prašau visų tikrai.
Gerbiamasis Č. Juršėnas nori pritarti Onutės pasiūlymui?
Tikrai taip, noriu pritarti, kadangi labai rimti argumentai, ir tie pavojai, apie kuriuos buvo kalbėta, iš tikro yra realūs, gal galime nors kiek sumažinti.
Juo labiau čia suma, gerbiamasis ministre, tikrai nėra didelė, padarytume gerą darbą.
Dėkoju.
Gerbiamieji kolegos, kviečiu balsuoti.
Kas pritariate Seimo narės O. Valiukevičiūtės pasiūlymui, balsuojate už, kas turite kitą nuomonę, balsuojate prieš arba susilaikote.
Balsavo 88 Seimo nariai.
Už – 63, prieš – 1, susilaikė 24.
Pasiūlymui nėra pritarta, nes nėra 71 palaikančio.
Toliau.
Seimo narys V. Grubliauskas siūlė skirti 13 mln. 309 tūkst. litų Vidaus reikalų ministerijai bei nemažinti lėšų investicinėms programoms: 400 tūkst. litų asmens dokumentų išrašymo įrangai atnaujinti ir 2,5 mln. litų biometrinių kelionės dokumentų išrašymo ir patikros sistemoms įsigyti.
Informuoju, kad asmens dokumentų įrangai atnaujinti numatyta skirti beveik 10 mln. litų, o biometrinių kelionės dokumentų išrašymo ir patikros sistemoms įsigyti – beveik 6 mln. litų.
Deja, skirti daugiau lėšų nėra finansinių galimybių, todėl Vyriausybė nepritarė šiam pasiūlymui.
Kolege Vėsaite, jūs palaikote?
Gerai, gerbiamoji B. Vėsaitė.
Gerbiamieji kolegos, tikrai palaikau šitą siūlymą, nes žmonės negali likti be asmens dokumentų.
Jeigu nebus įrangos, nebus ir asmens dokumentų, vaikai be kelionės dokumentų taip pat negali likti.
Nepaisant trūkumų biudžete, aš manyčiau, kad labai palaikytinas siūlymas.
Dėkoju.
Ir žodį suteikiu ponui V. Grubliauskui.
Labai ačiū, posėdžio pirmininke.
Na, taupydamas laiką nebenoriu dėlioti papildomų argumentų, tačiau vis dėlto procesams skiriant nepakankamą finansavimą, tą funkciją bus galima atlikti iš dalies.
Iš tikrųjų tas geras dokumentų gamybos proceso greitis ne tik lėtės, bet bus stabdomas beveik iš esmės, nes skiriamos sumos tikrai neleis tinkamai vykdyti tų funkcijų, kurios yra ir mūsų valstybės reprezentacine prasme labai aktualios ir svarbios.
Vis dėlto siūlyčiau atkreipti dėmesį ir palaikyti šią pataisą, nes tai yra mūsų visų, šiuo atveju ir valstybės, garbės ir prestižo reikalas.
Ačiū.
Dėkoju.
Gerbiamieji kolegos, kviečiu balsuoti.
Kas pritariate Seimo nario V. Grubliausko pasiūlymui, balsuojate už, kas turite kitą nuomonę, balsuojate prieš arba susilaikote.
Balsavo 84 Seimo nariai.
Už – 37, prieš – 4, susilaikė 43.
Pasiūlymui nėra pritarta.
Seimo nariai A. Endzinas ir E. Tamašauskas siūlė skirti 2 mln. litų Socialinės apsaugos ir darbo ministerijai Neįgaliųjų socialinės integracijos programai.
Informuoju, kad buvo pritarta asignavimų Socialinės apsaugos ir darbo ministerijai perskirstymui ir Neįgaliųjų socialinės integracijos programai skirta 2 mln. litų, sumažinant asignavimus tremtinių butų pirkimo programai.
Todėl papildomam lėšų skyrimui šiam tikslui Vyriausybė nesiūlo, siūlo nepritarti pasiūlymui.
Dėkui, kad įvertinote.
Gerbiamasis A. Endzinai, gal pakomentuosite, o gal atsiimate, kadangi pinigai skirti?
Tiesiog dėkui, kad įvertinote.
Dėkoju.
Toliau grupė Seimo narių.
Toliau didelė grupė Seimo narių…
Dzūkų, man atrodo, grupė.
K. Daukšys, A. Kašėta, B. Vėsaitė, J. Karosas… 
Gal visų neskaitysiu, nes tai labai ilgas sąrašas.
Galiu pasakyti, kad tai yra dzūkų grupė, parlamentarų, kurie…
Siūlo skirti keliems projektams papildomą finansavimą.
Pirmiausia siūlo skirti 1 mln. 700 tūkst. litų Alytaus rajono savivaldybei Alytaus rajono poliklinikos pastato energetinio efektyvumo didinimo projektui užbaigti.
Informuoju, kad 2009 metams yra numatyta skirti 300 tūkst. litų šiam projektui, skirti daugiau nėra finansinių galimybių, todėl Vyriausybė nepritarė šiam pasiūlymui.
Gerbiamieji kolegos, norėčiau pacituoti 174 Statuto straipsnį: „Pasiūlymai dėl valstybės Biudžeto projekto.
Komitetai, frakcijos ar paskiri Seimo nariai visose valstybės biudžeto projekto svarstymo stadijose gali siūlyti didinti projekte numatytas lėšas, tik nurodydami šių išlaidų finansavimo šaltinius.“
Šiuo atveju finansavimo šaltiniai nėra nurodyti.
Kadangi pirmasis pasirašęs yra K. Daukšys, gal jūs atsiimate savo grupės pasiūlymą?
Mes neturime teisės net balsuoti šiuo klausimu.
(Balsai salėje) Gerbiamasis Kęstuti, jūsų pozicija.
B. Vėsaitė labai nori pasakyti.
Prašau, tada B. Vėsaitė.
Gerbiamieji kolegos, mes turime verslo skatinimo programą, kur merdinčiam statybų verslui yra skirta renovacijoms lėšos.
Užuot vertę gyventojus vykdyti daugiabučių renovaciją, imkimės viešųjų pastatų renovacijos.
Ir iš tikrųjų poliklinikos užbaigimas, apšiltinimas būtų tikras energijos taupymas, būtų efektyviai ir greitai panaudotos lėšos.
Aš manyčiau, kad tikrai reiktų eiti šituo keliu.
Siūlau skirti Alytaus poliklinikai būtent prašomas lėšas.
Gerbiamieji kolegos, dar kartą kartoju ir sakau: Vyriausybė skyrė 300 tūkst., toliau jūs, Seimo narių grupė, nenurodėte lėšų šaltinio, todėl šiuo klausimu balsavimo nebus.
Lygiai tas pats yra ir su kitais šios Seimo narių grupės pasiūlytais projektais.
Nė vienam iš pateiktų projektų nėra nurodytas finansavimo šaltinis, todėl Vyriausybė nepritarė šiems pasiūlymams, siūlyčiau nebalsuoti.
Dėl vedimo tvarkos – gerbiamasis E. Klumbys.
Dėl vedimo tvarkos.
Gerbiamoji posėdžio pirmininke, kadangi jūs taip iš tikrųjų teisingai ir griežtai vadovaujatės Seimo statutu, tai aš manyčiau, kad jūs net neturėtumėt teikti šio klausimo kažkokiai diskusijai ar svarstymui.
Jūs turit paprasčiausiai konstatuoti, kad nėra pateikta pagal… šis siūlymas nėra… neatitinka Statuto reikalavimų, ir tiesiog jį praleisti, ir viskas, ir mes daug laiko sutaupysim.
Dėkoju už pasiūlymą, tačiau turbūt autoriai, kurie siūlymus teikė, turi išgirsti Vyriausybės komentarą, o mūsų apsisprendimas statutinis – mes nebalsuojame ir nediskutuojame.
Visiems pasiūlymams Seimo narių grupės, Dzūkų grupės, nėra pritarta, nes jie nenurodė lėšų šaltinio.
Taip.
Toliau Seimo narys G. Songaila siūlo skirti 3 mln. 365 tūkst. Lt Vilniaus rajono Maišiagalos Lietuvos didžiojo kunigaikščio Algirdo vidurinės mokyklos statybos investiciniam projektui.
Informuoju, kad 2009 m. šiam projektui numatyta 1 mln. 925 tūkst. Lt.
Daugiau skirti lėšų Vyriausybė nemato galimybių, todėl nepritaria šiam pasiūlymui.
Songailą prašau pateikti savo pasiūlymą.
Pasiūlymas yra iš dviejų dalių.
Nurodytas šaltinis labai konkretus.
Yra teismo sprendimas dėl to, kad Vilniaus rajonas švaisto valstybės lėšas, išlaiko neteisėtai nevisiškai sukomplektuotas klases, sakykim, mokyklėlių, nors visur kitur Lietuvoje jau seniai yra kitaip, nevykdo teismo sprendimo.
Tai tas lėšas, kurios yra perteklinės, per daug skirta, buvo siūloma skirti čia.
Tai yra iš dviejų dalių – nubraukti ten tas lėšas ir skirti čia.
Siūlau vis dėlto balsuoti už mano pasiūlymą.
Gerbiamieji kolegos, kadangi Vyriausybė nepritaria, kviečiu balsuoti.
Kas pritariate G. Songailos pasiūlymui, balsuojate už, kas turite kitą nuomonę, balsuojate prieš arba susilaikote.
Balsavo 82 Seimo nariai: už – 41, prieš – 5, susilaikė 36.
Pasiūlymui nepritarta.
Toliau Seimo narys G. Songaila siūlo skirti 155 tūkst. Tautinių mažumų ir išeivijos departamentui prie Lietuvos Respublikos Vyriausybės Seinų lietuvių „Žiburio“ mokyklai.
Informuoju, kad Vyriausybės teiktame pasiūlyme buvo skirta šiai mokyklai 153 tūkst. Lt, todėl Vyriausybė papildomam lėšų skyrimui nepritaria.
Pasiūlymą atsiimu.
Dėkoju.
Ir dar vienas G. Songailos…
Ir dar vienas G. Songailos pasiūlymas – skirti 200 tūkst. Lt Kėdainių rajono slaugos ir palaikomojo gydymo ligoninės integracijai į viešąją Kėdainių ligoninę antrojo 40 lovų slaugos ir palaikomojo gydymo skyriaus…
…įkūrimui.
…40 lovų slaugos ir palaikomojo gydymo skyriaus įkūrimui, pertvarkant traumatologijos ir psichiatrijos skyrių.
Šiam projektui 2009 m. yra numatyta 180 tūkst. Lt.
Daugiau skirti lėšų Vyriausybė nemato galimybių, todėl nepritaria šiam pasiūlymui.
Gerbiamasis Songaila, atsiimat?
Atsiimu pasiūlymą.
Dėkoju.
Seimo narys A. Endzinas siūlo skirti 50 tūkst. Rusnės specialiosios mokyklos Taikos gatvėje senos valgyklos renovacijos projektui.
Tai yra visiškai naujas investicijų projektas, todėl Vyriausybė siūlo jam nepritarti.
Gal atsiimat, pone Endzinai, nes tai naujas investicinis projektas?
Ne, skirtingai nuo anksčiau išsakytų minčių, norėčiau sugaišinti vieną minutę ir pasakyti, kad Rusnės specialiosios vaikų mokyklos (neįgalių vaikų) valgyklos remontui užsienio partneriai skiria 110 tūkst. eurų su vienintele sąlyga – kad 10 %, t. y.
15 tūkst. eurų, prisidėtume patys.
Lietuviškas kapitalas arba valstybės investicija.
Yra rizika, neskiriant 50 tūkst. Lt, prarasti 400 tūkst. Lt, o po to daryti šią investiciją.
Manyčiau, kad verta pagalvoti ir balsuoti už šį pasiūlymą.
Dėkui.
Gerbiamieji kolegos, kadangi Vyriausybės nuomonė yra kitokia, kviečiu balsuoti.
Kas pritariat Seimo nario A. Endzino pasiūlymui, balsuojate už, kas turite kitą nuomonę, balsuojate prieš arba susilaikote.
Balsavo 76 Seimo nariai: už – 45, prieš – 3, susilaikė 28.
Pasiūlymui nepritarta.
Toliau, Seimo narys R. Sinkevičius siūlo skirti 300 tūkst. Lt viešosios įstaigos Jonavos ligoninės pastatų Jonavoje rekonstravimui ir sterilizacijos proceso modernizavimui.
Šiam objektui biudžete yra numatyta 101 tūkst. Lt.
Skirti daugiau lėšų Vyriausybė nemato galimybių, todėl nepritaria šiam pasiūlymui.
Gerbiamasis Sinkevičiau, gal atsiimat pasiūlymą?
Ne, ne.
Neatsiimat.
Tada komentuokit.
Ačiū, gerbiamoji posėdžio pirmininke.
Gerbiamasis ministre, reikalas tas, kad, sausio mėnesį tvirtinant Valstybės investicijų programą, šis projektas yra tęstinis, buvo numatyta 300 tūkst. Lt.
Iki gauto pranešimo, kad nutraukiamas finansavimas, iki balandžio vidurio, buvo atlikta darbų beveik už pusantro šimto tūkstančių litų.
Labai ačiū už 101 tūkst., bet prie jų, jeigu žiūrėtume atvirai, kad atsiskaitytų su privačiais verslininkais, kurie atliko tą renovaciją, trūksta 50 tūkst. Lt.
Jeigu būtumėt pridėję bent 50 tūkst., sakyčiau, kad būtumėt padarę gerą darbą, o dabar išliks valstybės skola verslui, apie ką mes labai dažnai šnekame.
Gerbiamieji kolegos, kviečiu balsuoti.
Kas pritariate Seimo nario R. Sinkevičiaus pasiūlymui, balsuojate už, kas turite kitą nuomonę, balsuojate prieš arba susilaikote.
Balsavo 75 Seimo nariai: už – 38, prieš – 1, susilaikė 36.
Pasiūlymui nepritarta.
Seimo nariai G. Songaila ir D. Teišerskytė siūlo skirti 8 mln. 873 tūkst. Lt Kultūros ministerijos vykdomai programai „Visuomenės informacinis aprūpinimas ir viešosios informacijos sklaida“.
Tai, be abejo, labai didelė suma.
Dabartinėmis aplinkybėmis Vyriausybė nemato finansinių galimybių skirti lėšų šiam pasiūlymui ir jam nepritaria.
Gerbiamasis Songaila, jūsų pozicija.
Niekaip negalim sutikti su šia motyvacija, nes nurodytas šaltinis – Generalinės prokuratūros turto įsigijimas… 
Iš tikrųjų šioje situacijoje nepriimtina taip švaistyti lėšas.
Pasiūlymas ne šiaip programai, bet kad visos Lietuvos bibliotekos galėtų įsigyti knygų, kurioms 10 mln. nubraukta.
Mes siūlom bent iš dalies palikti ir visus labai kviečiame, atsižvelgiant į nesenas akcijas ir iš viso į kultūros padėtį bei lietuviškos leidybos padėtį, nesutikti su tokiu Vyriausybės sprendimu ir balsuoti už mūsų pasiūlymą.
Dėkoju.
Gerbiamieji kolegos, kviečiu balsuoti.
Kas pritariate Seimo narių G. Songailos ir D. Teišerskytės pasiūlymui, balsuojate už, kas turite kitą nuomonę, balsuojate prieš arba susilaikote.
Balsavo 67 Seimo nariai: už – 48, prieš – 2, susilaikė 17.
Pasiūlymui nepritarta.
Seimo narys Ž. Šilgalis siūlo skirti 300 tūkst. Lt Lietuvos vyriausiajam administraciniam teismui mokos fondui bei kitoms būtinoms išlaidoms ir nurodo lėšų šaltinį – lėšos, gautos už akcinės bendrovės „Mažeikių nafta“ 10 % akcijų paketo pardavimą.
Šiuo atveju tai yra netinkamas lėšų šaltinis, nes naudojant šias lėšas būtų didinamas biudžeto deficitas.
Vyriausybė siūlo nepritarti šiam pasiūlymui.
Gerbiamasis Šilgali, prašau pateikti.
Kolegos, aš trumpai.
Buvo mažinama solidariai visiems teismams, tai yra suprantama, bet teismas teismui nelygus, įvertinant tai, kiek yra teisėjų kai kuriuose teismuose, koks yra darbo krūvis, kiek yra bylų.
Taigi šis sumažinimas Administraciniam teismui yra labai skaudus.
Aišku, nesiūloma grąžinti visa apimtimi, bet bent tuos 300 tūkst. Lt būtų gerai palikti.
Prašyčiau balsuoti.
Gerbiamieji kolegos, kviečiu balsuoti.
Kas pritariate Seimo nario Ž. Šilgalio pasiūlymui, balsuojate už, kas turite kitą nuomonę, balsuojate prieš arba susilaikote.
Balsavo 65 Seimo nariai: už – 28, prieš – 5, susilaikė 32.
Pasiūlymui nepritarta.
Seimo narių grupė: L. Kernagis, D. Budrys, R. Žilinskas, S. Stoma, D. Teišerskytė ir kiti, siūlo skirti 500 tūkst. Lt Vilniaus apskričiai Vilniaus apskrities sutrikusio vystymosi kūdikių namų šešiems korpusams rekonstruoti ir vienam naujam jungiamajam korpusui statyti, siūlydami sumažinti Finansų ministerijos asignavimus.
Ministerijos asignavimai ir taip yra sumažinti beveik 30 mln. Lt.
Papildomų lėšų skirti šiam tikslui nėra galimybės, todėl Vyriausybė nepritarė šiam pasiūlymui.
Mes vis tiek siūlome balsuoti.
Ačiū.
Gerbiamieji kolegos, kviečiu balsuoti.
Kas pritariate 39 Seimo narių grupei skirti 500 tūkst. Lt Vilniaus apskričiai Vilniaus apskrities sutrikusio vystymosi kūdikių namams rekonstruoti, balsuojate už, kas turite kitą nuomonę, balsuojate už arba susilaikote.
Balsavo 68 Seimo nariai: už – 47, prieš – 1, susilaikė 20.
Pasiūlymui nepritarta.
Seimo narys M. Varaška siūlo skirti Kalvarijos savivaldybės mokyklų renovacijai 777,5 tūkst. Lt ir išvardija mokyklas.
Šiuos projektus pasiūlyta finansuoti iš Europos Sąjungos lėšų pagal priemonę „Viešosios paskirties pastatų renovavimas nacionaliniu lygiu“, dėl to biudžete šių projektų nereikėtų numatyti.
Todėl Vyriausybė nepritarė šiam pasiūlymui numatyti lėšas biudžete, bet iš Europos Sąjungos lėšų tai bus galima padaryti.
Gerbiamasis M. Varaška.
Ačiū, gerbiamoji pirmininke.
Aš vis dėlto norėčiau palaikyti savo pateiktą pasiūlymą dėl to, kad pagal gruodžio mėnesio biudžeto rodiklius darbai jau buvo pradėti.
Pirmojo ketvirčio gautos lėšos buvo panaudotos.
Nėra tikimybės, jog perkėlus šiuos projektus į kitą bazę tuos darbus bus galima tęsti, o tuo metu rangovai jau reikalauja iš savivaldybių administracijų atsiskaitymų už padarytus kitus darbus.
Ačiū.
Gerbiamieji Seimo nariai, norėčiau pakviesti jus balsuoti.
Kas pritariate M. Varaškos pasiūlymui, balsuojate už, kas turite kitą nuomonę, balsuojate prieš arba susilaikote.
Balsavo 82 Seimo nariai: už – 47, prieš – 4, susilaikė 31.
Pasiūlymui nepritarta.
Taip pat Seimo narys M. Varaška siūlo skirti 300 tūkst. Lt Kazlų rūdos K. Griniaus gimnazijos pastato rekonstrukcijai baigti.
Šiam objektui šiais metais numatyta 300 tūkst. Lt, daugiau skirti lėšų nėra galimybių, todėl Vyriausybė nepritarė pasiūlymui.
Gerbiamasis Mantai Varaška, gal jūs atsiimate savo pasiūlymą, nes iš esmės yra paskirti pinigai?
Ačiū, gerbiamoji pirmininke.
Aš suprantu balsavimo būsimuosius rezultatus, bet iš principo dėl tos pačios priežasties, tai buvo išsakyta dėl pirmojo pasiūlymo, šį siūlymą tebepalaikau.
Ačiū.
Tada kviečiu balsuoti.
Kas pritariate M. Varaškos pasiūlymui skirti 300 tūkst. Lt Kazlų Rūdos K. Griniaus gimnazijos pastato rekonstrukcijai baigti, balsuojate už, kas turite kitą nuomonę, balsuojate prieš arba susilaikote.
Balsavo 75 Seimo nariai: už – 38, prieš – 2, susilaikė 35, pasiūlymui nepritarta.
Seimo narys A. Matulas siūlo skirti 400 tūkst. Lt VšĮ Joniškio ligoninės Skubios pagalbos priėmimo skyriaus dienos stacionaro operacinio bloko patalpų rekonstrukcijai.
Šiam projektui šiais metais yra numatyta 900 tūkst. Lt, skirti daugiau lėšų nėra finansinių galimybių, todėl Vyriausybė nepritarė šiam pasiūlymui.
Gerbiamasis Matulai, gal atsiimate savo apsiūlymą?
Ne.
Norėčiau pakomentuoti, dėl ko.
Prašau.
Dėl to, kad buvo numatyta skirti 1 mln. 600, gerokai sumažinta, darbai pradėti, patalpos išgriautos.
Be abejo, nepabaigus rekonstrukcijos, sutriks ligoninės darbas ir nukentės ligoniai.
Todėl siūlyčiau ir prašyčiau kolegų atsižvelgti į šiuos argumentus ir pritarti.
Valstybė nebankrutuos, jeigu viena ligoninė turės galimybę pabaigti pradėtus darbus, ir ligoniai turės kitokias sąlygas gydytis.
Siūlau pritarti ir prašau pritarti.
Juršėnas nori pritarti A. Matului.
Taip.
Prašau.
Taip.
Šiuo atveju aš jam, nesakau, kad dar kartą, dažniau nepritariu, bet šį kartą noriu pritarti, nes argumentai tikrai rimti – pradėjus darbą, reikia greičiau baigti.
Bus nauda ir vietiniams gyventojams, ir mums visiems.
Siūlau palaikyti.
Dėkoju.
Kviečiu balsuoti.
Kas pritariate Seimo nario A. Matulo pasiūlymui, balsuojate už, kas turite kitą nuomonę, balsuojate prieš arba susilaikote.
Balsavo 82 Seimo nariai: už – 51, prieš – 2, susilaikė 29.
Pasiūlymui nepritarta.
Seimo narys E. Žakaris siūlo skirti 40 tūkst. Lt Šiaulių J. Laužiko specialiajai mokyklai daliniam mokyklos langų pakeitimui.
Seimo narys nenurodo konkretaus finansavimo šaltinio, o siūlo apskritai mažinti valstybės biudžeto asignavimus, todėl Vyriausybė nepritarė šiam pasiūlymui.
Gerbiamasis Edvardai Žakari, kadangi jūs nenurodėte finansavimo šaltinio, mes nediskutuojame šiuo klausimu pagal statutinę normą ir nebalsuojame.
Toliau Seimo nariai V. Gapšys…
Seimo nariai V. Gapšys ir J. Jagminas siūlo skirti 130 tūkst. Lt Rietavo Lauryno Ivinskio gimnazijos Rietave sporto salės priestato statybai.
Šiam objektui biudžete yra numatyti 365 tūkst. Lt ir daugiau skirti lėšų nėra galimybės, todėl Vyriausybė šiam pasiūlymui nepritarė.
Gedvilas norėtų palaikyti?
Tai pirma ponas V. Gapšys pristatys.
Mes labai norėtume, kad būtų skirta papildomai palyginti nedidelė suma, nes metų pradžioje ji buvo numatyta ir buvo pradėti statybos darbai.
Paprasčiausiai dėl elementarių techninių priežasčių norėsime investuoti kitais metais, bet bus patirti nuostoliai.
Prašome tos sumos, kuri buvo metų pradžioje, ji gana nedidelė.
Ačiū.
Dėkojame.
Balsuojame.
Kas palaikote V. Gapšio ir J. Jagmino pasiūlymą, balsuojate už, kas turite kitą nuomonę, balsuojate prieš arba susilaikote.
Balsavo 78 Seimo nariai.
Už – 47, prieš – 5, susilaikė 26.
Pasiūlymui nepritarta.
Seimo narys A. Dumbrava siūlo skirti 4 mln. 358 tūkst. Lt Visagino miesto savivaldybei dėl mieste esančios didelės socialinės įtampos ir siūlo sumažinti valstybės rezervo fondo lėšas ir lėšas Valdovų rūmams.
Noriu informuoti, kad valstybės rezervas ir taip sumažintas nuo 40 mln. iki 10 mln. Lt, ir jeigu atsitiktų kokie nors įvykiai, dėl kurių reikėtų papildomo finansavimo, atsirastų didelė rizika, kad gali pritrūkti valstybės rezervo fondo.
Antras dalykas, nėra nurodytas konkretus projektas, o siūloma skirti lėšas apskritai savivaldybei, todėl Vyriausybė nepritarė šiam pasiūlymui.
Gerbiamasis Dumbrava, pristatykite.
Aš norėčiau, kad būtų balsuojama dėl tų pačių problemų, kadangi nebuvo atsižvelgta į ankstesnius prašymus.
Labai prašau Seimo narių paremti šį prašymą.
Ačiū.
Gerbiamieji Seimo nariai, prašau balsuoti.
Kas remiate A. Dumbravos pasiūlymą, balsuojate už, kas turite kitą nuomonę, balsuojate prieš arba susilaikote.
Balsavo 81 Seimo narys.
Už – 41, prieš – 2, susilaikė 38.
Pasiūlymui nepritarta.
Toliau Seimo nariai A. Anušauskas, S. Pečeliūnas ir V. Bogušis siūlo skirti 2 mln. 700 tūkst. Lt Valstybės saugumo departamentui telekomunikacijų tinklais perduodamos informacijos turinio kontrolės sistemos (…) palaikymui ir plėtrai.
Šiam projektui šių metų biudžete yra numatyta 2 mln. 356 tūkst. Lt ir skirti lėšų Vyriausybė daugiau nemato galimybių.
Be to, Vyriausybės numatytos reorganizuoti valstybės institucijos, kol nepriimti atitinkami įstatymai, negalėtų būti lėšų šaltiniu.
Gerbiamasis Anušauskai, prašau pristatyti.
Pirmiausia turiu pasakyti, kad mes kalbame apie valstybės saugumą ir viešą saugumą užtikrinančių institucijų darbo funkcijos tinkamą realizavimą.
Tai yra aštuonias operatyvines tarnybas aptarnaujanti sistema.
Kviečiu labai atsakingai žiūrėti į šį klausimą.
Dėkoju.
Prieš šį pasiūlymą norėtų kalbėti E. Klumbys.
Prašau.
Gerbiamieji kolegos, jau ir taip Valstybės saugumo departamentas tarsi koks voratinklis yra apraizgęs mūsų valstybę, klausosi visur ko reikia ir ko nereikia, ir dar siūloma tą klausymosi sistemą tobulinti.
Atleiskite.
Šiems dalykams pinigus reikia tik mažinti.
Už – V. Bacevičius.
Gerbiamieji kolegos, aš siūlau įsiklausyti į A. Anušausko prašymą.
Operatyvinės tarnybos dirba darbą ne sau, ne dėl savo pomėgio, o dėl to, kad apgintų valstybės ir piliečių interesus.
Taigi siūlau palaikyti šį siūlymą.
Gerbiamieji kolegos, kviečiu balsuoti.
Kas palaikote Seimo narių A. Anušausko, S. Pečeliūno ir V. Bogušio pasiūlymą Valstybės saugumo departamentui telekomunikacijų tinklais perduodamos informacijos turinio kortelės sistemos palaikymui ir vystymui skirti 2 mln. 700 tūkst. Lt, balsuojate už, kas turite kitą nuomonę, balsuojate prieš arba susilaikote.
Balsavo 65 Seimo nariai.
Už – 20, prieš – 11, susilaikė 34.
Pasiūlymui nepritarta.
Tie patys Seimo nariai siūlo skirti 1 mln. 473 tūkst. Lt Valstybės sienos apsaugos tarnybos transportui išlaikyti užtikrinant tinkamą funkcijų saugant valstybės sieną bei vykdant jos kontrolę įgyvendinimą.
Informuoju, kad ir taip Valstybės sienos apsaugos tarnybai asignavimai yra sumažinti daug mažiau nei visoms kitoms valstybėms institucijoms, nes yra išsaugoti statutinių valstybės tarnautojų darbo užmokesčiai.
Skirti papildomų lėšų šiai tarnybai nėra galimybių, todėl Vyriausybė nepritarė šiam pasiūlymui.
Gerbiamieji kolegos, kviečiu balsuoti dėl kito Seimo narių A. Anušausko, S. Pečeliūno ir V. Bogušio pasiūlymo.
Kas pritariate, balsuojate už, kas turite kitą nuomonę, balsuojate prieš arba susilaikote.
Balsavo 74 Seimo nariai.
Už – 35, prieš – 1, susilaikė 38.
Pasiūlymui nepritarta.
Seimo narė R. Baškienė siūlo 50 tūkst. Lt Kryžių kalno teritorijos priežiūrai, kartu siūlo sumažinti 50 tūkst. Kalėjimų departamento prie Teisingumo ministerijos objektų rekonstravimui skirtas lėšas.
Šiam departamentui teikiant biudžeto pataisas ir taip buvo gerokai sumažintos lėšos, todėl dar papildomai mažinti nėra galimybių.
Vyriausybė nepritarė šiam pasiūlymui.
Gerbiamoji Baškiene, prašau.
Mielieji kolegos, aš noriu priminti praeitos kadencijos mūsų visų labai kilnų darbą.
Iš tikrųjų šio Seimo pastangų dėka Kryžių kalnas, jo informacinis centras buvo sutvarkytas ir šiandien mes galime europietiškai džiaugtis, kad ten yra viskas tvarkinga, kultūringa.
Bet, reikia išlaikyti šį lygį.
2009 m. biudžete buvo skirta 100 tūkst. Lt suma, kuri dabar per pusę sumažinta.
Manau, kad 50 tūkst. Lt atėmimas iš Kalėjimų departamento, iš kalinių gyvenimo sąlygų gerinimo, tikrai pasitarnautų kilnesniam objektui – Kryžių kalnui, jo sutvarkymui ir palaikymui.
Labai ačiū.
Tikiuosi, kad pritarsite.
Gerbiamieji kolegos, kviečiu balsuoti.
Kas palaikote R. Baškienę ir jos pasiūlymą, balsuojate už, kas turite kitą nuomonę, balsuojate prieš.
Balsavo 65 Seimo nariai: už – 48, prieš – 2, susilaikė 15.
Pasiūlymui nepritarta.
Taip pat Seimo narė R. Baškienė siūlo grąžinti 350 tūkst. Lt Šiaulių rajono Kuršėnų kultūros centro pastatui rekonstruoti.
Šiam objektui šių metų biudžete yra numatyta 350 tūkst. Lt ir daugiau skirti lėšų nėra galimybių, todėl Vyriausybė nepritarė šiam siūlymui.
Baškienė.
Labai ačiū.
Mielieji kolegos, aš puikiai suvokiu, kad šiam pasiūlymui nebus pritarta, tačiau teikdama jį aš tiesiog norėjau dar kartą atkreipti visų dėmesį į prioritetus, kuriuos mes bandome sudėlioti šiame Seime.
Iš tikrųjų prioritetų pasirinkimas, kai mes kalinių sąlygų gerinimą laikome svarbesniu prioritetu, svarbesne būtinybe nei parama rekonstruojamiems kultūros namams, kelia klausimą, ar mes paliksime kultūros namus su pusiau uždengtu stogu, ar kaip prioritetą pasirinksime kalėjimo sąlygų gerinimą.
Iš 5 mln. Lt, skirtų kalinių objekto pagerinimui, manau, 350 tūkst. Lt mes galėtume paaukoti kultūrai.
Ačiū.
Andriukaitis – už.
Aš remiu kolegės R. Baškienės pataisą, nes išties argumentai yra labai akivaizdūs.
Mes mažuose rajonuose ar miesteliuose turime apgriuvusių ir apleistų kultūros židinių.
Šiuo atveju nedidelės korekcijos tikrai nesugriautų valstybės biudžeto.
Rimas nori kalbėti prieš?
Jūs užsirašęs prieš.
(Balsai salėje) Ar kalbėsite prieš R. Baškienės siūlymą?
Prašau.
Aš dėl viso norėjau.
Jūs dėl viso?
Tuomet ne čia užsirašėte.
Gerbiamieji kolegos, kviečiu balsuoti.
Kas pritariate antram R. Baškienės siūlymui, balsuojate už, kas turite kitą nuomonę, balsuojate prieš arba susilaikote.
Balsavo 63 Seimo nariai: už – 45, prieš – 1, susilaikė 17.
Pasiūlymui nepritarta.
Toliau.
Seimo narys V. Tomaševskis siūlo skirti 1 mln. 200 tūkst. Lt Šv. Teresės bažnyčios Aušros Vartų koplyčios ir galerijos stogo tvarkymo darbams pabaigti bei Šv. Teresės bažnyčios fasado tvarkymo darbams atlikti.
Vyriausybė svarstys šį pasiūlymą svarstydama kitų metų projektus ir galimybę finansuoti tokį projektą iš Jono Pauliaus II piligrimų kelio kūrimo ir jo objektų pritaikymo piligrimų ir turizmo reikmėms programos lėšų.
Tačiau šiuo metu skirti lėšų šiam objektui nėra galimybių, todėl Vyriausybė nepritarė šiam siūlymui.
Gerbiamojo V. Tomaševskio nematau.
Kadangi Seimo nario nėra ir nežinau, kokia būtų jo pozicija, nors logiškai šiuo atveju reikėtų atsiimti, siūlau balsuoti.
Kas už tai, kad pritartume V. Tomaševskio siūlymui, balsuojate už, kas turite kitą nuomonę, balsuojate prieš arba susilaikote.
Balsavo 73 Seimo nariai: už – 34, prieš nėra, susilaikė 39.
Pasiūlymui nepritarta.
Toliau.
Seimo narys V. Grubliauskas siūlo 10 straipsnio 4 dalyje išbraukti žodžius „Lietuvos Respublikos ryšių reguliavimo tarnybos 3 mln. Lt“ ir atitinkamai išbraukti projekto 10 straipsnio 3 dalį.
Kitaip sakant, Seimo narys siūlo atkurti asignavimus Ryšių reguliavimo tarnybai, todėl tai susiję ir su 1 straipsniu.
Vyriausybė, apsvarsčiusi šį pasiūlymą, nemato finansinių galimybių tai padaryti ir siūlo jam nepritarti.
Gerbiamasis Grubliauskai, gal atsiimate?
Jokiu būdu.
Tada prašau.
Gerbiamasis ministre, aš kategoriškai nepritariu jūsų nuomonei, tai jau sakiau svarstant šį klausimą Biudžeto ir finansų komitete.
Aš tik noriu priminti visiems, ypač kolegoms, esantiems koalicijoje dešinėje, kad Ryšių reguliavimo tarnyba yra finansuojama ne iš biudžeto, bet rinkos dalyvių lėšomis, kaip tai numato Europos Sąjungos ir Lietuvos teisinė bazė.
Šios rinkos dalyvių įmokos yra skirtos rinkos reguliavimo funkcijai atlikti.
Jų panaudojimas bet kokioms kitoms reikmėms, t. y. ne reguliavimo funkcijai atlikti, yra prasilenkiantis net tik su Lietuvos teisės aktais, bet ir su Europos Sąjungos teisės baze precedentas.
Be to, jūsų siūlomas, atsiprašau už terminą, nacionalizavimo variantas taip pat būtų dar ir dvigubas apmokestinimas, nes paslėptas rinkos dalyvių apmokestinimas yra ne kas kita kaip teisėtų lūkesčių pažeidimas.
Taip pat labai svarbu pažymėti ir tai, kad mobilaus ryšio operatoriai, geranoriškai suprasdami valstybės, ypač jos iždo, problemas, nesikreiptų gindami savo teisėtus interesus į jokias teisines institucijas tik tokiu atveju, jeigu būtų pritarta mano siūlomai korektiškai ir logiškai pataisai, kuri, matyt, ir būtų vienintelė logiška išeitis nepažeidžiant nei rinkos dalyvių teisių, nei koreguojant jau aprobuotas biudžeto pataisas.
Kitu atveju (…) to švelnaus spaudimo tokios galimybės jie tikrai, matyt, neatsisakytų ir jie būtų visiškai teisūs.
Kalbant paprasta kalba, kolegos dešinėje, labai prašyčiau įsiklausyti.
Tiesiog būtų gera proga teisiniu būdu, neiškreipiant ministerijos jau aprobuoto biudžeto, išspręsti šią koliziją.
Ypač atkreipčiau dėmesį į tai, kad ši pataisa tausoja valstybės biudžetą, nes mano siūlomu atveju ši minėta suma – 3 mln. – kaip tik lieka ižde ir iki atskiro pareikalavimo vėlesniu finansiniu laikotarpiu valstybė gali šias lėšas naudoti apyvartiniams iždo poreikiams tenkinti.
Taigi tie pinigai niekur neprapuola.
Kitu atveju mes įsivelsime į teisinę koliziją ir būsime kaip valstybė visiškai neteisūs.
Ačiū.
Dėkoju.
Jus palaiko I. Šiaulienė.
Ačiū, gerbiamoji posėdžio pirmininke.
Gerbiamasis finansų ministre, norėčiau, kad jūs išgirstumėte Informacinės visuomenės plėtros komiteto poziciją.
Pirmininko suformuluota pataisa, kaip jis pristatė, tikrai yra tausojanti, ir kartu mes išsaugotume ir Ryšių reguliavimo tarnybos nepriklausomumą, ir nesudarytume nereikalingos juridinės kolizijos dėl šios institucijos statuso, taip pat biudžeto problemų.
Tikrai prašau visus kolegas išgirsti ir palaikyti V. Grubliausko pataisą tokią, kokia jinai yra suformuluota.
Ačiū.
Gerbiamieji kolegos, dėmesio!
Dar kartą prašau tylos!
Kas palaiko V. Grubliausko pataisą, balsuoja už, kas turite kitą nuomonę, balsuojate prieš arba susilaikote.
Balsavo 77 Seimo nariai: už – 46, prieš – 1, susilaikė 30.
Pataisai nepritarta.
Toliau Seimo narių grupė A. Endzinas, D. Kuodytė, A. Zuokas, R. Žilinskas, D. Meiželytė ir kiti siūlo keisti įstatymo projekto 9 straipsnyje keičiamą pirmą priedėlį, 50 mln. Lt didinant numatytus asignavimus Lietuvos automobilių kelių direkcijai prie Susisiekimo ministerijos.
Tai taip pat susiję ir su 1 straipsniu, todėl šis pasiūlymas čia ir pateikiamas.
Primenu, kad Vyriausybė, apsvarsčiusi Seimo narių pasiūlymus, Kelių programai pasiūlė skirti papildomai 25 mln. Lt.
Dar didinti asignavimus šiai programai, atsižvelgiant į sunkią valstybės finansinę padėtį, nėra galimybių, todėl Vyriausybė siūlo nepritarti šiam siūlymui.
Dėkoju.
Kviečiu balsuoti.
Dar J. Veselka nori kalbėti už.
Prašau.
Gerbiamieji kolegos, noriu atkreipti dėmesį, kad tai yra investicijos, tai yra ne tik, įsivaizduokite, (…), bet tai yra statybos pramonei, transporto darbui, o tai papildomos pajamos į biudžetą.
Nes dar kartą pabrėžiu, šita krizė yra ypatinga, yra visko, išskyrus nėra popieriaus, tai yra pinigų.
Būtent per papildomas investicijas galima duoti postūmį ekonominiam augimui.
Todėl siūlau pritarti šitam pasiūlymui.
Endzinas.
Prašau.
Dėkoju, gerbiamoji posėdžio pirmininke.
Kadangi argumentai jau buvo išsakyti, aš būsiu lakoniškas, jie taip pat pateikti raštu, tiesiog kviečiu balsuoti.
Gerbiamieji kolegos, kviečiu balsuoti.
Kas palaiko 34 Seimo narių grupės pasiūlymą, balsuojate už, kas turite kitą nuomonę, balsuojate prieš arba susilaikote.
Balsavo 74 Seimo nariai.
Už – 46, prieš nėra, susilaikė 28.
Pasiūlymui nepritarta.
Toliau, Seimo narių grupė: V. Gapšys, V. Gedvilas, Ž. Šilgalis, J. Jagminas ir kiti, siūlo skirti 550 tūkst. Lt savivaldybėms universalioms dirbtinės dangos sporto aikštelėms įrengti.
Šiam tikslui 2009 m. biudžete numatyta skirti 550 tūkst. Lt, todėl Vyriausybė nepritarė papildomam lėšų skyrimui.
Gerbiamasis Gedvilai, ar norite klabėti?
Taip, labai norėčiau kalbėti šituo klausimu, nes pirmiausia savivaldybės yra pradėjusios investuoti į pagrindų įrengimą.
Ir valstybė čia įrengė tik pačią aikštelę, todėl mes prarasime tai, ką savivaldybės yra padariusios.
Tai liečia ne vieną savivaldybę, galiu paminėti, kad šiais metais tai liečia Tauragę, Plungę, Šilalę, Vilkaviškį, Vilnių, Kauną ir dar daug savivaldybių.
Telšiuose taip pat laukia daug tokių aikštelių.
Todėl atsiėmus dabar, kai yra mažinamos lėšos prevencijai, kai yra mažinamos lėšos Jaunimo reikalų departamentui, atrodo, liks tik pritarti ponios V. M.
Čigriejienės pateiktam siūlymui numatyti komendanto valandą jaunimui, tik ne nuo vakaro, o nuo dienos 16.00 val., iš karto po pamokų, nes jaunimui Vyriausybė visai nenori suteikti ir sudaryti sąlygų dirbti ir sportuoti.
Dar daugiau, Seimo Jaunimo ir sporto reikalų komisija pozityviai žiūri į šias pataisas, Jaunųjų parlamentarų grupė taip pat vakar pozityviai pažiūrėjo į šias pataisas.
Aš manau, kad švietimo ir mokslo ministras balsuos už, nes nors prie mokyklų yra šitos sporto aikštelės, bet tarnautų visai bendruomenei.
Manau, kad tai nėra tokia didelė suma, dėl kurios valstybė turėtų susilaikyti ir pataupyti, juo labiau kad Seimo nariai iš esmės neprašė jaunimo kitoms reikmėms skirti pinigų.
Todėl labai prašau visų parlamentarų, balsuokite už ir palaikykite šitą projektą, tai yra labai mažos išlaidos, bet duoda labai didelę naudą valstybei.
Ačiū.
Ačiū už ugningą kalbą.
Dabar V. Gedvilas.
Dėkoju gerbiamajai posėdžio pirmininkei.
Mielieji kolegos, mielieji bičiuliai, noriu paprašyti jūsų palaikyti šitą įstatymo pataisą ir šitą pasiūlymą, nes tai yra pats svarbiausias pasiūlymas iš visų, kurie buvo šiandien pristatyti.
Galiu pasakyti, kad pagal Pasaulinę sveikatos organizaciją vienas doleris, investuotas į sveikatos prevenciją, Sveikatos apsaugos ministerijai sutaupo apie 4 Lt.
Tai kalbėti apie šito įstatymo svarbą ir naudą, manau, mes neturime vietos.
Labai prašyčiau visų Seimo narių palaikyti šį įstatymo projektą, nes mes visada kalbame apie tai, kad stabdykime nusikalstamumą, kovokime už sveikatos prevenciją, kovokime už savo jaunimą, nes sveikatos būklė mūsų jaunimo kiekvienais metais vis blogėja.
Todėl prašau visų palaikyti šį pasiūlymą.
Dėkoju.
Kviečiu balsuoti.
Kas palaikote 30 Seimo narių pasiūlymą, kurį pristatė V. Gapšys, balsuojate už, kas turite kitą nuomonę, balsuojate prieš arba susilaikote.
Balsavo 81 Seimo narys.
Už – 64, prieš – 1, susilaikė 16.
Pasiūlymui nepritarta.
Toliau, Seimo narė A. Stancikienė siūlo palikti viešajai įstaigai Aukštaitijos siaurojo geležinkelio kompleksui prižiūrėti ir išlaikyti nubrauktus 500 tūkst. Lt.
Informuoju, kad Vyriausybė, apsvarsčiusi Seimo narės pasiūlymus, jau teikdama juos antrajam svarstymui, sugrąžino 250 tūkst. Lt siaurajam geležinkeliui, todėl papildomam lėšų skyrimui siūlo nepritarti.
Gerbiamoji A. Stancikienė.
Atsiimu pasiūlymą.
Ačiū.
Toliau, Seimo narys J. Veselka siūlo nemažinti investicijų Ukmergės J. Basanavičiaus gimnazijos pastatui Ukmergėje (Basanavičiaus g.) rekonstruoti 200 tūkst. Lt.
Šiam objektui biudžete skirta 200 tūkst. Lt, daugiau skirti lėšų Vyriausybė neturi galimybių ir nepritaria šiam pasiūlymui.
Iš karto visus tada…
Gerbiamasis Veselka, gal jūs visus pats pristatykite, ir bus aišku.
Noriu informuoti, kad visiems gerbiamojo J. Veselkos pasiūlymams lėšos yra numatytos biudžeto investicijų programoje, o papildomam lėšų skyrimui Vyriausybė nepritarė.
Gerbiamieji kolegos, iš tikrųjų aš nieko neprašau, išskyrus tai, kas buvo skirta šitiems objektams gruodžio mėnesį.
Dabar paaiškinsiu, kodėl prašau.
Pirma, gerbiamieji, esant ekonominiam sunkmečiui tenka pripažinti, tai yra realu, kad ypač su sunkumais susiduria rajonai.
Ten, kaip įprasta, neina nei užsienio investicijos, nei stambesnės nacionalinės investicijos.
Vienintelis potencialus tų rajonų investuotojas yra krizės alinama valstybė, nes ten kaip tik mažėja darbo vietų ir t. t.
Tai vienas dalykas.
Antras dalykas.
Gerbiamieji kolegos, aš net siūlau, iš kur skirti du dalykus.
Užtikrins Lietuvos saugumą?
Gerbiamieji, niekas mūsų neužpuls, visi tie tankai, ginklai, laivai, kuriuos perkame, gi surūdys.
O tikrai saugumą garantuos jaunimas, kuris auga, jis turi pajusti valstybės paramą.
Toliau, pažiūrėkite, kaip jūs mažinate biudžetą.
Vieniems sugrąžinot lygmenį, pavyzdžiui, Biudžeto ir finansų komiteto nariams visiems pridėjote, o tai yra aiškus papirkimas, o kitiems nurėžėte, man per pusę, kitiems panašiai.
Jokių kriterijų nebuvo, pagal kuriuos jūs mažinote.
Toliau, žiūriu į Pasvalį, melioracija – skirti papildomus 500 tūkst. Lt melioracijai.
Kuo blogesnė Ukmergė už Pasvalį?
Gerbiamieji, jeigu net būtumėte įvedę turto mokestį, pavyzdžiui, iš tikrųjų Ukmergės rajone būtų buvę galima apmokestinti Krikštėnuose vieną dvarą, papildomai gauti kokių 10 tūkst. ir pridėti prie mokyklų renovavimo.
Todėl nurodau ir prašau, kad visiems rajonams reikėtų padidinti valstybės investicijas kultūrai, švietimui, sveikatos apsaugai.
Tai yra ne Europos Sąjungos prioritetai, tai yra nacionaliniai prioritetai.
Manau, mes turime tų nacionalinių prioritetų ypač laikytis, nes jų neremia Europos Sąjunga.
Siūlau pritarti.
Gerbiamoji Vėsaite, žodis jums.
Jūs už norite kalbėti?
Gerbiamieji kolegos, pritardama J. Veselkos pasiūlymui, sutinku, kad rajonuose esantiems objektams, ypač ligoninėms, mokykloms, investicijų programos negalima mažinti.
Aš sakau, galima skirti iš Verslo skatinimo programos, iš Daugiabučių renovacijos programos, nes gyventojams ji neveiks.
Bet jeigu mes norime taupyti šilumą, taupyti energiją, valstybei čia reikia investuoti, nemažinant investicijų programos, ypač kaimuose.
Skolinamės iš TVF’o kuo greičiau, nes laikas eina, o įmonių tarpusavio įsiskolinimai vis auga.
Savivaldybės ir tos jau tapo nepatikimais partneriais bankams, bankai jau neskolina savivaldybėms.
Tai iki ko mes norime privesti mūsų verslą?
Aš siūlau tikrai įsiklausyti ir nemažinti Investicijų programos apskritai.
Dėkoju.
Gerbiamieji kolegos, prašau dėmesio.
Siūlau dėl kiekvieno J. Veselkos pasiūlymo balsuoti.
Pirmasis pasiūlymas – Ukmergės J. Basanavičiaus gimnazijos pastatui Ukmergėje rekonstruoti.
Kas šį J. Veselkos pasiūlymą palaikote, balsuojate už, kas turite kitą nuomonę, susilaikote arba balsuojate prieš.
Balsavo 70 Seimo narių.
Už – 39, prieš – 1, susilaikė 30.
Pasiūlymui nepritarta.
Kadangi pataisų autorius J. Veselka sutinka, kad už keturis kitus pasiūlymus balsuotume iš karto, tai aš kviečiu balsuoti už visus kitus keturis pasiūlymus.
Kas pritariate J. Veselkos keturiems pasiūlymams, balsuojate už, kas turite kitą nuomonę, balsuojate prieš arba susilaikote.
Balsavo 74 Seimo nariai.
Už – 36, prieš – 1, susilaikė 37.
Pataisoms nepritarta.
Toliau Seimo nariai A. Kašėta, K. Daukšys, P. Auštrevičius ir kiti siūlo skirti 2 mln. litų Lietuvos Respublikos piliečių nuosavybės teisių į išlikusį nekilnojamąjį turtą atkūrimo įstatymo įgyvendinimui Alytaus apskrityje.
Tokiam pasiūlymui šiuo metu skirti lėšų nėra teisinio pagrindo, nes minėto įstatymo projektas yra pateiktas Seimui.
Priėmus sprendimą atkurti nuosavybės teises į išlikusį nekilnojamąjį turtą, kompensacijos bus išmokamos kitais kalendoriniais metais po tokio sprendimo priėmimo, todėl Vyriausybė nepritarė šiam pasiūlymui.
Gerbiamasis ministre, be to, autoriai nenurodė šaltinio.
Šaltinio nenurodė.
Taigi diskusijos šiuo klausimu nebus ir balsavimo nebus.
Gerbiamasis ministre, 1 straipsniui daugiau pasiūlymų nėra?
Daugiau pasiūlymų nėra.
Dėkoju, ministre.
Pailsėkite, kol mes apsispręsime dėl 1 straipsnio.
Gerbiamieji kolegos, dėl 1 straipsnio 1 – už, 1 – prieš.
Kol kas užsirašiusi prieš kalbėti B. Vėsaitė.
Prašau.
Gerbiamieji kolegos, aš netikiu, kad bus į biudžetą surinktos planuojamos pajamos, ir raginu valdančiąją koaliciją kuo greičiau keisti mokesčių sistemą, t. y. ir akcizus kurui, ir pridėtinės vertės mokestį vaistams, mėsai, daržovėms, nes nesąmonė, kad mūsų žmonės remia Lenkijos ekonomiką.
O dar kas laukia Lietuvos Respublikos gyventojų, tai būtent pridėtinės vertės mokesčio didinimas šildymui ir karštam vandeniui.
Tai reiškia padidėjusias šildymo kainas, vadinasi, savivaldybėse bus daugiau žmonių, kuriems reikės kompensuoti būtent šildymo kainas.
Tam savivaldybės nėra pasiruošusios, nes ir joms asignavimai mažėja.
Taigi aš prognozuoju: nebus surinktas šitas planuojamas biudžetas ir vėl mes sėsime, ir vėl svarstysime jį dar sykį.
Negaliu pritarti.
Dėkoju už išreikštą poziciją.
Už – K. Glaveckas.
Už 1 straipsnį.
Gerbiamieji kolegos, Seimas gautą Vyriausybės projektą, kuris buvo pateikimo stadijos, pakoregavo štai kokiais dydžiais: padidino valstybės ir savivaldybių biudžetų pajamas 53 mln. 761 tūkst. litų, asignavimus padidino 58,6 mln. litų ir biudžeto deficitą 48 mln. litų.
Pagrindinės korekcijos pagrįstos visų pirma tuo, kad, kaip žinote, tiek vidaus, tiek eksporto rinkos traukiasi, ir vienas iš pagrindinių būdų – balansuoti pajamas ir išlaidas ir siekti kuo mažesnio deficito.
Todėl siūlau pritarti 1 straipsniui.
Dėkoju.
Gerbiamieji kolegos, kurie stovite, kviečiu grįžti į savo vietas ir pasiruošti balsuoti.
Kas už tai, kad priimtume 1 straipsnį, balsuojate už, kas turite kitą nuomonę, balsuojate prieš arba susilaikote.
Balsavo 102 Seimo nariai.
Už – 69, prieš – 27, susilaikė 6. 1 straipsnis yra priimtas.
straipsnis.
Gerbiamasis ministre, vėl kviečiu jus į tribūną, tačiau norėčiau iš karto perspėti, kad yra keli Seimo narių registruoti pasiūlymai, tačiau jiems nebuvo pritarta 1 straipsnyje.
Tai gal jūs, gerbiamasis ministre, pakomentuokite tuos pasiūlymus.
Turbūt mes negalime balsuoti, nes 1 straipsnis jau priimtas.
Aš siūlyčiau nebebalsuoti dėl 2 straipsniui teiktų O. Valiukevičiūtės, E. Žakario, A. Dambravos ir R. Baškienės pasiūlymų, nes dėl jų buvo balsuota balsuojant už 1 straipsnį, jiems nepritarta.
Manyčiau, kad antras balsavimas nereikalingas.
Dėkoju, ministre.
Galite pailsėti.
Gerbiamieji Seimo nariai, motyvai dėl 2 straipsnio.
Pečeliūnas – už.
Ačiū.
Mielieji kolegos, aš iš principo pakartosiu tai, ką jau kartojau daug sykių svarstant biudžetus.
Labai man nepatinka, atvirai jums sakau, kai Seimo nariai painioja viešuosius ir privačius interesus.
Ką turiu omenyje?
Tai, kad jūs matote, kad jūsų apygardoje kažko reikia, yra gerai, teikiate Vyriausybei siūlymą, yra gerai, bet po to šituose visuose balsavimuose dėl savo siūlymų iš principo turėtumėte nedalyvauti, nes, kaip parašyta Konstitucijoje, jūs nesate tos apygardos atstovas, jūs esate visos Lietuvos atstovas.
Siūlymą suformulavus tuo turėtų jūsų dalyvavimas baigtis.
Deja, visą laiką mes matome, kaip toje vietoje kertasi viešieji ir privatūs interesai, ir iš apygardinių mes matome siūlymus ir paskui ginčus, kuriai apygardai daugiau davė, kas labiau mylimas ar nemylimas.
Taigi aš dėkoju Vyriausybei, kad daugelį tokių siūlymų pasvarstė ir padėjo į vietą, o kurie buvo racionalūs, tuos priėmė.
Tuo labiau kad lėšų trūksta.
Kitas dalykas, kai Seimo nariai daug tokių siūlymų prisiūlo, o paskui sako: žinote, aš manau, vis tiek nesurinksime lėšų.
Tai atsiprašau, kam tada siūlote dar jas švaistyti?
Taigi siūlau pritarti 2 straipsniui ir ieškoti galimybių, kaip valstybei skatinti ekonomiką.
Ir tų lėšų tada atsiras, ir nereikės papildomai siūlyti, pati Vyriausybė, tada prisiminusi poreikius, pasiūlys tuos priedus, kurie tikrai yra reikalingi.
Ačiū.
Dėkoju.
Prieš – V. P. Andriukaitis.
Gerbiamieji kolegos, manau, kad S. Pečeliūnas apskritai kalbėjo bendrais bruožais, nors 2 straipsnio pakeitimai ir papildymai yra susiję su savivaldybių biudžetų problemomis.
Kolegai S. Pečeliūnui norėčiau tiesiog palinkėti labai atidžiai skaityti straipsnį ir suprasti, už ką gi jis agitavo.
Išties visų Lietuvos savivaldybių (jūs visi, kolegos Seimo nariai, žinote Savivaldybių asociacijos raštą, kuris įteiktas ir visiems išdalintas) padėtis dabar yra be galo sunki ir dramatiška.
Daugelis savivaldybių net paskelbė, kad išeina nemokamų atostogų, nekalbant apie tai, kad nebežino net kaip išmokėti kompensacijas už valstybės remiamas socialines paslaugas, taip pat kaip išmokėti pedagogams atostoginius ir visus kitus dalykus.
Ir mes lengva ranka dabar nutarėme štai nubraukti savivaldybių biudžetams didelę dalį lėšų, kai ten sunkmečiu yra daugiausia problemų.
Jeigu pažiūrėtume proporcijas tarp centrinės valdžios ir savivaldybių, matytume, kad toks lėšų sumažinimas yra tikrai nepasvertas.
Kita vertus, Vyriausybė išties prastai planavo savo išlaidas ir pajamas.
Šie mėnesiai aiškiai parodė, kad Vyriausybės priemonės, kurių ji ėmėsi gruodžio mėnesį, nedavė reikiamo rezultato.
Manyčiau, kad dabar, kai prieš mūsų akis yra Savivaldybių asociacijos raštai, balsuoti už šį 2 straipsnį ramia širdimi tikrai niekaip negalima.
Tai tik dar labiau pasunkins sudėtingas ir (…) labai blogą spiralę.
Mes mažinsime darbo vietų skaičių, mažinsime atlyginimų fondą…
Laikas!
…mažinsime įplaukas į „Sodros“ biudžetus ir vėl pateksim į keblesnę padėtį.
Balsuoju prieš 2 straipsnį.
Dėl vedimo tvarkos V. Galvonas.
Aš labai atsiprašau, paskutiniame balsavime prašau anuliuoti V. Mazuronio balsą, nes aš apsirikęs atsisėdau ne į savo vietą ir paspaudžiau už V. Mazuronį.
Ačiū už sąžiningumą.
(Balsai salėje) Dėkoju.
Gerbiamieji kolegos, kviečiu balsuoti.
Kas už tai, kad 2 straipsnis būtų priimtas, balsuojate už, kas turite kitą nuomonę, balsuojate prieš ar susilaikote.
Balsavo 103 Seimo nariai: už – 69, prieš – 30, susilaikė 4. 2 straipsnis priimtas.
Repliką po balsavimo – R. Baškienė.
Labai norėčiau atkreipti dėmesį į iš dešinės pusės kalbėjusio kolegos nuomonę, kad žmonės, išrinkti pagal sąrašą, galbūt niekada ir nepajėgs suvokti, ką reiškia savivaldybių problemos, ką reiškia rūpestis dėl kultūros namų, dėl mokyklų, nes jie labai toli nuo šio suvokimo.
Ir dar pastabą.
Iš tikrųjų, kolegos, ateitų laikas mums priimti kitokią tvarką, kad šią valstybės investicijų programą baigtume tąsyti lyg paklodę, vieni – į kitą pusę, treti – į trečią, o Biudžeto komitetas vertintų tai pagal savus, kurie priklauso valdančiajai daugumai ar nepriklauso.
Ši tvarka išties yra ydinga, ir būtų pasiūlymas ją iš esmės keisti pagal prioritetinį principą, pagal atitinkamą tvarką, kuri būtų visiškai kitaip sureguliuota.
Ačiū.
Dėkoju.
Gerbiamasis ministre, 3 straipsnis.
3 straipsniui pastabų ir pasiūlymų negauta.
Siūlau pritarti.
Ar galim bendru sutarimu priimti 3 straipsnį?
(Balsai salėje) Ne.
Tada balsuojam.
Kas už tai, kad… 
Motyvai už – K. Glaveckas.
Gerbiamieji kolegos, 3 straipsnis kalba apie mokinio krepšelį, kuris, kaip žinote, yra patikslintas ir šiemet sudarys 3 tūkst. 738 Lt.
2008 m. biudžete nuo rugsėjo 1 d. mokinio krepšelis buvo lygus 3 tūkst. 59 Lt.
Taigi jis yra gerokai padidintas.
Ačiū.
Todėl siūlau balsuoti už.
Prieš – V. P. Andriukaitis.
Kolegos, graudu žiūrėti.
Išties mokinio krepšelis, anot K. Glavecko, gerokai padidintas.
Na, komentarų turbūt nereikėtų, tik reikėtų pasakyti, kad dabar nustatomas krepšelio dydis yra 3 tūkst. 738 Lt.
Taigi, kolegos, noriu atkreipti dėmesį, kad yra priimtas Aukštojo mokslo įstatymas, kuris sukels didžiulių neramumų jį įgyvendinant, taip pat visiškai neaiški aukštojo mokslo finansinė situacija.
Įstumdami į sudėtingą padėtį vidurinių mokyklų ir gimnazijų finansavimą, mes tiesiog stulbinamai teisingai einame reformų kryptimi.
Aš manau, kad tokie mokinio krepšelio apskaičiavimai neišlaiko kritikos.
Todėl balsuoju prieš 3 straipsnį.
Gerbiamieji kolegos, kviečiu balsuoti.
Kas už tai, kad būtų priimtas 3 straipsnis, balsuojate už, kas turite kitą nuomonę, balsuojate prieš arba susilaikote.
Balsavo 106 Seimo nariai: už – 70, prieš – 28, susilaikė 8. 3 straipsnis yra priimtas.
Gerbiamasis ministre, 4 straipsniui pastabų ir pasiūlymų negauta.
(…) ir siūlau pritarti šiam straipsniui.
Gerbiamieji kolegos, yra norinčių kalbėti prieš 4 straipsnį?
Veselka.
Gerbiamieji kolegos, juk šis straipsnis – tai papildomai atimami pinigai.
Jeigu iš valstybės institucijų, įstaigų, gal tiek to, bet iš valstybinių mokslų ir studijų institucijų!
Pirma būdavo 100 % grąžinami nuompinigiai, dabar 50 % bus grąžinami.
Vadinasi, 50 % tų pinigų, kuriuos jie tikėjosi atgauti, jie gaus mažiau.
Vadinasi, papildomai faktiškai jiems sumažinti pinigai.
Jiems papildomi sunkumai.
Neseniai priėmėme Mokslo ir studijų įstatymą, kur gyrėmės, kad čia paskatins, o kaip tik dar apsunkinam.
Todėl siūlau balsuoti prieš.
Už norinčių kalbėti nėra.
Gerbiamieji kolegos, kviečiu balsuoti, kas už tai, kad 4 straipsnis būtų priimtas, balsuojate už, kas turite kitą nuomonę, balsuojate prieš arba susilaikote.
Balsavo 114 Seimo narių: už – 76, prieš – 28, susilaikė 10. 4 straipsnis priimtas.
straipsnis.
Pastabų ir pasiūlymų negauta.
Norinčių kalbėti nėra.
Gal galim bendru sutarimu priimti 5 straipsnį?
Ne.
Kažkaip pavėluotai užsiregistruojate.
Andriukaitis – prieš.
Gerbiamoji posėdžio pirmininke, mūsų kompiuterių ekranuose labai lėtai keičiasi galimybės užsirašyti.
Tai jūs trupučiuką stebėkite, kad mes suspėtume laiku pasižymėti, kaip kas nori balsuoti.
Gerbiamieji kolegos, 5 straipsnis kalba apie valstybės garantijų teikimą ir šiuo atveju ypač svarbu pabrėžti, kad valstybės prisiimtų garantinių įsipareigojimų dėl studentams teikiamų paskolų suma negali viršyti 100 tūkst. Lt.
Kitaip sakant, ir čia mes matome akivaizdų sumažinimą būtent tokiai jautriai socialinei sferai.
Todėl tikrai balsuoti už šį straipsnį negalima.
Ačiū.
Už – K. Glaveckas.
Gerbiamieji kolegos, šis įstatymo straipsnis kalba apie valstybines garantijas, nauja jame yra tai, kad yra numatyta rezervuoti 3 mlrd. Lt Lietuvos finansiniam stabilumui palaikyti.
Tas yra labai svarbu siekiant bendro finansinio ir makroekonominio subalansavimo.
Todėl siūlau pritarti šiam straipsniui.
Dėkoju.
Gerbiamieji kolegos, kviečiu balsuoti.
Kas už tai, kad 5 straipsnis būtų priimtas, balsuoja už, kas turi kitą nuomonę, balsuoja prieš arba susilaiko.
Balsavo 111 Seimo narių: už – 72, prieš – 30, susilaikė 9. 5 straipsnis priimtas.
Dėl vedimo tvarkos ar replika po balsavimo – J. Razma.
Gerbiamoji posėdžio pirmininke, gerbiamieji kolegos, kadangi pagal mūsų patvirtintą darbotvarkę laikas šiam klausimui baigiasi, aš frakcijos vardu prašau pratęsti šio klausimo svarstymą Vyriausybės valandos sąskaita, kartu priimtume ir Seimo nutarimą kaip lydintįjį.
Aš kreipsiuosi į Seimo kolegas, kad mes atsisakytume klausimų Vyriausybei, gal ir koalicijos partneriai tą patį padarys, kad opozicija labai nenukentėtų dėl to mažiau beliekančio laiko.
Dėkoju.
Ar galime pritarti frakcijos pasiūlymui?
Galime.
Dėkoju.
(Balsai salėje) Jau pritarta.
straipsnis.
straipsniui pastabų ir pasiūlymų negauta.
Prieš kalbėti nori V. Andriukaitis.
Gerbiamieji kolegos, norėčiau atkreipti dėmesį, kad šiuo atveju keičiamas anksčiau galiojusio Biudžeto įstatymo 8 straipsnis.
Gerbiamieji kolegos, anksčiau priimdami biudžetą mes nustatėme valstybės skolinimosi limitą 1 mlrd. 660 mln. Lt.
Mūsų skaičiavimais, finansų ministras A. Šemeta ir Finansų ministerija per šiuos mėnesius pažeidė šį įstatymo straipsnį ir, neatsiklausdami Seimo, viršijo skolinimosi įstatymu numatytą skolinimosi limitą.
Mūsų skaičiavimais, atrodo, kad taip.
Kai dabar teikiamas 5 mlrd. skolinimosi limitas, vėl iškyla antra problema.
Gruodžio mėnesį buvo manyta, kad užteks pasiskolinti vieno milijardo, dabar nuo vieno milijardo pereiname prie 5 mlrd. Norėtųsi vis dėlto būti tikriems, ar šie prognozuojami skaičiavimai yra vėl realūs?
Ar neatsitiks taip, kad juos teks vėl pažeisti, taip, kaip buvo padaryta su šiuo limitu per praėjusius mėnesius?
Todėl, abejodamas Finansų ministerijos prognozavimo galimybėmis, kviečiu balsuoti prieš šį straipsnį.
Gerbiamieji kolegos, kviečiu balsuoti.
Kas už tai, kad 6 straipsnis būtų priimtas, balsuoja už, kas turi kitą nuomonę, balsuoja prieš arba susilaiko.
Balsavo 112 Seimo narių: už – 80, prieš – 27, susilaikė 5. 6 straipsnis priimtas.
straipsnis.
Pastabų ir pasiūlymų negauta.
Ar yra norinčių kalbėti dėl 7 straipsnio?
Užsirašiusių nėra.
Gerbiamieji kolegos, balsuojame.
Kas už tai, kad 7 straipsnis būtų priimtas, balsuoja už, kas turi kitą nuomonę, balsuoja prieš arba susilaiko.
Balsavo 107 Seimo nariai: už – 75, prieš – 22, susilaikė 10. 7 straipsnis priimtas.
straipsnis.
Yra Seimo kanceliarijos Teisės departamento siūlymas.
Gerbiamasis ministre, prašau pakomentuoti.
Tai yra techninis pasiūlymas – 8 straipsnyje po žodžio „vienkartinėmis“ įrašyti žodį „piniginėmis“, kad būtų aišku.
Vyriausybė pritarė šiam Seimo kanceliarijos Teisės departamento pasiūlymui, kad šis žodis būtų įrašytas.
Dėkoju.
Gerbiamieji kolegos, kviečiu balsuoti.
Kas už tai, kad 8 straipsnis su Seimo kanceliarijos Teisės departamento pataisa būtų priimtas, balsuoja už, kas turi kitą nuomonę, balsuoja prieš arba susilaiko.
Balsavo 110 Seimo narių: už – 78, prieš – 21, susilaikė 11. 8 straipsnis priimtas.
straipsnyje yra daugelio Seimo narių pasiūlymų, kurio buvo teikiami ir 1 straipsniui.
Primenu, 1 straipsnis priimtas be Seimo narių pasiūlymų, jie buvo atmesti.
Taigi, gerbiamieji kolegos, kviečiu balsuoti.
Ar priimame 9 straipsnį?
Kas už tai, kad būtų priimtas 9 straipsnis, balsuoja už, kas turi kitą nuomonę, balsuoja prieš arba susilaiko.
Balsavo 108 Seimo nariai: už – 75, prieš – 26, susilaikė 7. 9 straipsnis priimtas.
10 straipsniui yra Seimo nario V. Grubliausko pasiūlymas, kuriam nebuvo pritarta 1 straipsnyje.
Taigi mes dėl jo nekalbame ir nebalsuojame.
Kviečiu balsuoti.
Kas už tai, kad būtų priimtas 10 straipsnis, balsuoja už, kas turi kitą nuomonę, balsuoja prieš arba susilaiko.
Balsavo 109 Seimo nariai: už – 76, prieš – 21, susilaikė 12. 10 straipsnis priimtas.
11 straipsnis.
Pastabų ir pasiūlymų negauta.
Balsuojame dėl 11 straipsnio priėmimo.
Kas už tai, kad jis būtų priimtas, balsuoja už, kas turi kitą nuomonę, balsuoja prieš arba susilaiko.
Balsavo 109 Seimo nariai: už – 80, prieš – 20, susilaikė 9. 11 straipsnis priimtas.
12 straipsnis.
Pastabų ir pasiūlymų negauta.
Kviečiu balsuoti.
Kas už tai, kad būtų priimtas 12 straipsnis, balsuoja už, kas turi kitą nuomonę, balsuoja prieš arba susilaiko.
Balsavo 107 Seimo nariai.
Už – 76, prieš – 25, susilaikė 6. 12 straipsnis priimtas.
13 straipsnis.
Pastabų, pasiūlymų negauta.
Kviečiu balsuoti.
Kas už tai, kad 13 straipsnis būtų priimtas, balsuojate už, kas turite kitą nuomonę, balsuojate prieš arba susilaikote.
Balsavo 108 Seimo nariai.
Už – 75, prieš – 23, susilaikė 10. 13 straipsnis priimtas.
14 straipsnis.
Pastabų, pasiūlymų negauta.
Kas už tai, kad 14 straipsnis būtų priimtas, balsuojate už, kas turite kitą nuomonę, balsuojate prieš arba susilaikote.
Balsavo 107 Seimo nariai.
Už – 74, prieš – 19, susilaikė 14. 14 straipsnis priimtas.
15 straipsnis.
Pastabų, pasiūlymų negauta.
Kas už tai, kad 15 straipsnis būtų priimtas, balsuojate už, kas turite kitą nuomonę, balsuojate prieš arba susilaikote.
Balsavo 112 Seimo narių.
Už – 77, prieš – 22, susilaikė 13. 15 straipsnis priimtas.
16 straipsnis.
16 straipsniui yra daugelio Seimo narių pasiūlymai, tačiau jiems nebuvo pritarta svarstant 1 ir 9 straipsnius, kurie yra priimti.
Kviečiu balsuoti.
Kas už tai, kad 16 straipsnis būtų priimtas, balsuojate už, kas turite kitą nuomonę, balsuojate prieš arba susilaikote.
Balsavo 109 Seimo nariai.
Už – 75, prieš – 19, susilaikė 15. 16 straipsnis priimtas.
17 straipsnis.
Pastabų, pasiūlymų negauta.
Kas už tai, kad 17 straipsnis būtų priimtas, balsuojate už, kas turite kitą nuomonę, balsuojate prieš arba susilaikote.
Balsavo 108 Seimo nariai.
Už – 75, prieš – 18, susilaikė 15. 17 straipsnis yra priimtas.
Gerbiamieji kolegos, dabar dėl viso įstatymo projekto.
Keturi – už, keturi – prieš.
Mūsų kompiuteris kol kas nieko nerodo, jau dabar yra.
Už – K. Glaveckas.
Gerbiamieji kolegos, pasaulyje ir Lietuvoje yra recesija, ir ekonomikos susitraukimas, kuris prasidėjo praėjusių metų paskutinįjį ketvirtį, Lietuvoje per pirmąjį ketvirtį iš tikro yra labai didelis.
Privati ekonomika, kitaip sakant, ta Lietuvos ekonomikos dalis, kuri yra valdoma privataus sektoriaus, labai greitai sureagavo į visus pasikeitimus – tiek vidaus, tiek eksporto rinkose.
Ji sumažino savo asignavimus, nes itin sumažėjo pajamos.
Lygiai tokia pat reakcija buvo ir Vyriausybės, valstybės, nes ta dalis ekonomikos, kuri susijusi su viešaisiais finansais, taip pat daug prarado – galimybę gauti mokesčius, taip pat išlaidas, kurios buvo numatytos anksčiau, reikėjo sumažinti.
Ši biudžeto korekcija buvo atliekama iš esmės pagal efektyvumo kriterijus, siekiant kiek galima labiau maksimizuoti tuos pinigus, kuriuos mokesčių mokėtojai suneša į biudžetą ir kurie yra skiriami toms ar kitoms valstybės funkcijoms vykdyti.
Todėl, atsižvelgdamas į viską, kas yra pasakyta, siūlau pritarti šių metų, 2009 m., valstybės biudžeto ir savivaldybių biudžetų patikslinimo įstatymo projektui.
Ačiū.
Dėkoju.
Juozapaitis – prieš.
Ačiū, posėdžio pirmininke.
Gerbiamieji Seimo nariai, peržiūrėję šį biudžetą, tikrai galime pavadinti, kad jis yra tragiškas.
Kodėl?
Todėl, kad Valstybės investicijų programoje numatytiems projektams finansuoti savivaldybėms sumažinta 39 %.
Ką tai reiškia?
Tai reiškia, kad savivaldybės negaus pradėtiems darbams pinigų ir reikės nutraukti pradėtus darbus arba visiškai negalės pradėti tęstinų darbų.
Todėl yra labai svarbu… 
Matyti, pagal kokius kriterijus buvo mažinamas biudžetas savivaldybėms, nes vienoms savivaldybėms sumažinama 5 %, kitoms – 54 %.
Kokie kriterijai yra?
Tas pats yra su Seimo narių pasiūlymais: kai kurie Seimo nariai gavo pritarimą pasiūlymams už 7 mln., o kiti – nulį, ir dar toms savivaldybėms yra sumažinta.
Visagino savivaldybė visiškai negavo lėšų iš Investicinių programos.
Yra sakoma, kad lėšos yra skirtos iš Europos Sąjungos lėšų, tačiau tos lėšos irgi paskirstytos labai netolygiai – miestų savivaldybės gavo šių lėšų 48 mln. (tai sudaro 43 %), kitos 16 savivaldybių gavo likusią dalį, kitos savivaldybės negavo nė lito.
Tai tas paskirstymas buvo nežinau, pagal kokius antpečius arba akis.
Taip pat šiame biudžete labai sumažintos lėšos neįgaliųjų socialinės integracijos programoms – nuo 21 % iki 27 %.
Tai irgi labai didelės sumos.
Mažinamos lėšos ir švietimo krepšeliui.
Tai irgi atsilieps priemonių pirkimui arba reikės mažinti atlyginimus.
50 % sumažintos lėšos…
Kolega, laikas!
…melioracijai ir žemės tvarkymo darbams.
Aš priversta nutraukti.
Kubilius – už.
Gerbiamieji kolegos, dėkoju už konstruktyvų darbą šiandien Seime ir ankstesnėm dienom.
Iš tikrųjų turėjome daug įvairių diskusijų, įvairių pasiūlymų, ir štai ateiname iki dėsningo rezultato ir reikalingo rezultato.
Iš tiesų gyvename sudėtingą laikotarpį, problemų laikotarpį, viso pasaulio ekonomikos ir finansų problemų laikotarpį.
Šie ekonomikos dėsningumai, ekonomikos smukimas, recesija visame pasaulyje skaudžiai veikia ir mus.
To pasekmės yra tokios, kad valstybės iždo pajamos yra mažesnės, nei galėjome planuoti gruodžio mėnesį.
To priežastis yra ekonomikos smukimas.
Vienintelis galimas ir teisingas veikimas, be abejo, tai yra adekvačiai ir efektyviai reaguojant, mažinti valstybės išlaidas.
Elgiamės lygiai taip pat, kaip elgiasi dauguma kitų pasaulio valstybių: Estija šiuo metu taip pat mažina išlaidas, Vokietija tą patį daro, Airija tai daro jau ketvirtą kartą šiais metais.
Niekas nesugalvojo geresnių ir efektyvesnių receptų šioje situacijoje.
Gerbiamieji kolegos, noriu taip pat atkreipti dėmesį į tai, kad ekonomika, be abejo, yra labai stipriai veikiama visuomenės lūkesčių.
Aš noriu kreiptis į kolegas Seimo narius, šiandien esančius opozicijoje, prieš tai buvusius valdžioje, ir noriu kelti retorinį klausimą: ar kartais jūs negalėtumėte pagalvoti apie tai, kad jūsų nepagrįsta ir paviršutiniška tų veiksmų, kuriuos šiandien esame priversti daryti, kritika nedaro neigiamos įtakos mūsų visuomenės lūkesčiams, o kartu ir mūsų ekonomikos perspektyvoms.
Aš raginu galvoti apie bendrą ir solidarią atsakomybę.
Paskutinis dalykas.
Iš tikrųjų kas toliau?
Noriu pasakyti, kad tikrai svarstysime pačius įvairiausius pasiūlymus, kuriuos girdime šiandien, ir dėl mokesčių, ir dėl kitų veiksmų, kurių reikia imtis tam, kad mūsų ekonomika atlaikytų šį laikmetį su kiek galima mažesniais nuostoliais.
Todėl iš tiesų dėkodamas visiems už šiuos sprendimus kviečiu visus ir toliau kartu efektyviai dirbti.
Dėkoju.
Vėsaitė – prieš.
Nematau.
Tuomet E. Jonyla.
Ačiū, gerbiamoji posėdžio pirmininke.
Gerbiamieji kolegos, metų biudžetas į minuso pusę koreguojamas pirmą kartą po 2000 m.
Atrodo, nieko naujo, nes sunkmečiu tai dažnai daroma.
Tačiau kaip sunkmetį įveikti, jeigu apie neigiamas mokesčių reformos pasekmes buvo galima nuspėti iš anksto.
Dėl pragaištingų sprendimų, priimtų dėl mokesčių, biudžetas neteko 1,2 mlrd. Lt pajamų.
Opozicija seniai siūlė, tačiau valdančioji dauguma tik dabar ruošiasi keisti mokestinę politiką.
Kodėl delsiama, kodėl parama verslui aiškiai vėluoja ir kyla abejonių, ar verslo pavasaris nevirs verslo rudeniu.
Biudžeto projekte pasigendu mokslo, technologijų, inovacijų inkorporavimo į Lietuvos ūkinę veiklą didesnio finansavimo.
Nejaučiama tiek finansų ministro, tiek Ministro Pirmininko atsakomybės už priimtų sprendimų nevykdymą.
Už šios nepalankios mokesčių politikos stovi konkretūs žmonės, kurie kūrė ekonomikos gaivinimo programą, mokesčių reformą ir jai pritarė.
Užuot ieškojus būdų, kaip mažinti deficitą ir apsaugoti valstybę nuo neišvengiamo papildomo skolinimosi, skiriamos papildomos lėšos ten, kur investicijos kelia tikrai labai daug abejonių, sakysim, 1 mln. Lt Goro provincijai ir dar daug, daug pavyzdžių.
Mažėja finansavimas savivaldybėms, nors trūksta lėšų tiek savarankiškoms, tiek deleguotoms funkcijoms vykdyti.
Dėl lėšų stygiaus stringa žemės reforma.
Tokių faktų buvo išsakyta nemažai, tačiau į juos nebuvo įsiklausyta.
Mano nuomone, papildomi pinigai atsirado tada, kai buvo surinkti parašai po interpeliacija finansų ministrui.
Kodėl tai negalėtų būti kai kurios palaikymo garantijos ir priimant biudžeto pataisymus bei balsuojant dėl interpeliacijos.
Gerbiamieji, priklausantys daugumai, daugelis žmonių, balsavę už jus, tikėjo, kad jums rūpės ne išskirtiniai…
Gerbiamasis kolega, nutraukiu.
(Baigiu.) …bet visi Lietuvos žmonės.
Dėjo viltis, bet, kaip sakoma, viltis ir lieka viltimi.
Aš balsuosiu prieš šį biudžetą, nes jis kol kas paremtas tik pažadais, bet ne konkrečiais…
Už kalba S. Stoma.
Ačiū.
Gerbiamieji kolegos, labai bjauru balsuoti ir netgi agituoti už biudžetą, kuris iš esmės reiškia dar didesnį diržų susiveržimą.
Svarbiausias klausimas, kurį aš kėliau pat sau, buvo toks: ar šis susiveržimas nepažeidžia socialinio teisingumo principo?
Ko gero, atsakyti galima taip: biurokratijai mes užveržėme diržus stipriau nei paprastiems žmonėms.
Nors biurokratus irgi sudaro žmonės.
Tai yra gerai, tai lengvinanti aplinkybė.
Tačiau, kaip kartais būna, apsispręsti man padėjo viena smulkmena.
Šiandien yra Spaudos atgavimo diena, sveikinu visus, kuriems ši data ką nors reiškia.
Iš štai visai neseniai mes, dviejų koalicijų atstovai, buvome priėję prie gerbiamojo premjero ir išgavome iš jo pažadą, kad knygų leidyba nebus toliau žlugdoma.
Tikimės, kad ir kitos mokesčių įstatymų klaidos per artimiausią mėnesį bus pataisytos.
Ir dar pacituosiu, deja, ne mūsų Prezidento, B. Obamos žodžius: „Diržus susiveržusi šeima apkarpys išlaidas malonumams, bet negailės pinigų savo vaikų išsilavinimui.“
Lygiai taip pat mes, kaip valstybė, turime priimti sprendimus žvelgdami į ateitį.
Pridėsiu nuo savęs: žvelgdami į ateitį, o ne vien į liūdną šios dienos buhalteriją ir dar liūdnesnius mūsų buhalterius.
Ačiū.
Dėkojame.
Pagal Darbo frakcijos sutarimą V. Uspaskichas vietoj V. Gapšio.
Ačiū.
Gerbiamieji kolegos, aš suprantu, kad dabartinė valdančioji dauguma neturi kitos išeities, nes pasirinko tokį metodą – mažinti.
Bet tame mažinime mes nematome nieko, ką galima iš to padaryti ateityje.
Nesupranta ir toliau, kad mažinant vartojimą mažinamos ir gamybos apimtys, eksportas ir taip toliau, o dėl to bus dar mažiau surenkama biudžeto.
O tai gali sukelti katastrofą.
Aš manau, jeigu valdančioji dauguma pasirinktų kitą metodą pasiskolinusi pinigų, o galimybė kol kas yra ne per brangiai, jeigu tai yra Tarptautinis valiutos fondas, ir su savo sąlyga mes vis tiek ten turėsime eiti, mums reikia atlaisvinti verslą, sukurti tokias sąlygas, kad važiuotų pirkti pas mus, o ne mes į kitas valstybes, o iš kredito (…) tuos socialiai remtinus žmones, biudžetines organizacijas, jokiu būdu negalima sukelti socialinio neramumo.
Gerbiamieji, jeigu mes nepasirinksime tokios metodikos, šita valdančioji dauguma atves šalį iki bankroto ir katastrofos, todėl kviečiu balsuoti prieš.
Dėkoju.
Už – R. J. Dagys.
Gerbiamieji kolegos, priimame sprendimus, kurie iš tikrųjų nėra lengvi.
Karpymas nėra malonus užsiėmimas.
Kur kas lengviau yra dalyti, duoti, tas buvo prieš tai visą epochą.
Ar galėtume elgtis kitaip?
Taip, galbūt galėtume elgtis kitaip, jeigu socialdemokratai nebūtų paaukoję euro įvedimo tenkindami šilumininkų ambicijas.
Mums pritrūko tų šimtųjų, priimant mus į euro zoną.
Dabar galėtume elgtis kaip anglai.
Jeigu būtume vykdę tvarią finansinę politiką ir neišlaidavę trejus metus, galbūt dabar galėtume elgtis kaip lenkai, gauti papildomus lengvatinius kreditus.
Deja, mes šito negalime.
Jeigu būtume elgęsi taip, kaip kolegos socialdemokratai siūlė, tai dabar turėtume „Sodros“ 3,3 mlrd. deficitą ir niekas jai neskolintų, ir pensijos nebūtų išmokėtos.
Toks jų siūlymas buvo anksčiau.
Dabar jie siūlo tą patį… mums nedaryti ir įvesti į skolinimosi tarpusavio užskaitų liūną, kuris buvo Rusijos krizės laikotarpiu, ir visą verslą taip paskandinti.
Dabar čia buvo nuogąstavimų dėl socialinių garantijų.
Aš tik tiek galiu pasakyti: kai kurios programos šiek tiek nukentėjo, bet esminiai įsipareigojimai, kuriuos mes įrašėme į biudžetą, 3 mlrd. didesnis biudžetas šiai sričiai nei buvo praėjusiais metais, išliko.
Išsaugotas, nepaisant sunkmečio.
Neįgaliųjų programa, apie kurią čia buvo kalbėta, yra didesnė nei pereitais metais.
Jos negalima visa apimtimi įvykdyti, pagal visus mūsų planus, bet ji yra didesnė, nei mes galėjome padaryti.
Manau, gerai, kad Vyriausybė rado jėgų nekarpyti socialinių išmokų, o aukoja visas kitas, todėl siūlau balsuoti už šį biudžetą.
Dėkoju.
Prieš – A. Mazuronis.
Dėkoju.
Gerbiamieji, visų pirma norėčiau visiems pasakyti, kas tai yra biudžetas?
Biudžetas yra valstybės prioritetų sudėliojimas į vietas.
Aš tikrai nuoširdžiai tikėjausi, kad Vyriausybė ir valdančioji dauguma, suklydusi prioritetus nustatydama gruodžio mėn., per šį biudžeto taisymą sudėlios tuos prioritetus ten, kur jie turi būti.
Deja, tenka apgailestauti, kad prioritetai ir šiame biudžete yra ne verslo skatinimas, o verslo žlugdymas, ne darbo vietų kūrimas, o jų naikinimas, ne investicijos į bendrąjį vidaus produktą kuriančias sritis, o paprasčiausias pinigų pravalgymas.
Deja, šiuo biudžetu Vyriausybė neima laistytuvo ir nelaisto visuotinės ekonominės sausros nustekentos žemės, o tikisi, kad iš Amerikos ar Vakarų pusės ateis lietus, kuris tai padarys už ją.
Deja, priėmus šį biudžetą, daugelis Lietuvos žmonių paprasčiausiai gali nesulaukti to lietaus, todėl negaliu agituoti kitaip, kaip tik nepritarti šiam biudžeto pakeitimo projektui.
Dėkui.
Dėkoju.
Pasisakė keturi už, keturi prieš.
Gerbiamieji kolegos, dėmesio!
Prašau į savo vietas.
Balsuojame.
Kas už tai, kad būtų priimtas 2009 metų valstybės biudžeto ir savivaldybių biudžetų finansinių rodiklių patvirtinimo įstatymo pakeitimo ir papildymo įstatymas, balsuojate už, kas turite kitą nuomonę, balsuojate prieš arba susilaikote.
Balsavo 117 Seimo narių.
Už – 77, prieš – 37, susilaikė 3. 2009 metų valstybės biudžeto ir savivaldybių biudžetų finansinių rodiklių patvirtinimo įstatymo pakeitimo ir papildymo įstatymas priimtas.
Repliką po balsavimo – premjeras A. Kubilius.
Gerbiamieji kolegos, noriu tikrai nuoširdžiai padėkoti Seimui, pradėdamas nuo opozicijos, ypač V. P.
Andriukaičiui, kad ir jis balsavo už.
Kalbant rimtai, tai tikrai noriu padėkoti už konstruktyvų darbą, nors jo galėtų būti ir daugiau.
Bet ypač noriu padėkoti mūsų koalicijos atstovams, kurie parodė, kad tikrai, nepaisant visų mūsų kartais ir labai karštų diskusijų, esame darbingi ir pajėgūs priimti reikšmingus sprendimus.
Be abejo, noriu taip pat padėkoti ir Lietuvos žmonėms už jų supratimą ir kantrybę, kad šiuo sunku laikotarpiu jie sugeba solidariai kartu su visais kaimynais ir visa mūsų politine bendruomene priimti reikalingus sprendimus.
Gerbiamieji kolegos, mes tikrai ir toliau tęsime tokią politiką, kokią esame priversti šiandien vykdyti, atsakomybė už valstybės finansų politikos stabilumą, už stabilų litą, už verslo skatinimą yra labai glaudžiai susieta ir su mūsų atsakomybe už socialinę rimtį.
Mažindami daugelį išlaidų, visų pirma pradėdami nuo valstybės biurokratinio aparato, mes išsaugome išlaidas pensijoms, išsaugome išlaidas kitiems socialinės paramos instrumentams, išsaugome mokytojų atlyginimus, kultūros, socialinių darbuotojų atlyginimus, statutinių pareigūnų atlyginimus, nes esame įsitikinę, kad tik tokia politika šiandien ir yra būtinai reikalinga.
Dar kartą ačiū.
Dėkoju premjerui.
Andriukaitis.
Dėkoju, gerbiamoji posėdžio pirmininke.
Dėkodamas premjerui, kad jis pastebėjo, kaip aš balsavau, noriu jį nuliūdinti, kad paspaudžia ne tą mygtuką – aš balsuoju prieš.
Ypač mane sujaudino, kad premjeras šiandien ne Prahoje, ne Prahos Vadovų susitikime, kur jis turėtų iš esmės būti ir atstovauti Lietuvai, bet čia, salėje, spaudo mygtukus, agituoja už tuos sprendimus ir neprisiima atsakomybės už tas šiurkščias klaidas, kurias jo kabinetas padarė gruodžio mėnesį ir kurios šiandien prisideda prie ekonominio nuosmukio.
Manau, kad kolega A. Kubilius turėjo šiandien būti kitur, atstovauti Lietuvai ir nepadaryti mums dar vienos bėdos tarptautiniu mastu.
Bet mano balsas šiuo atveju už šį biudžetą yra aiškiai prieš.
Dar kartą fiksuojame, kad V. P.
Andriukaitis balsavo prieš.
Bilotaitė.
Dėkoju, posėdžio pirmininke.
Norėčiau pasakyti, kad įvyko nesusipratimas, aš balsavau už.
Jūs paspaudėte prieš, o dabar jūs norite fiksuoti, kad jūsų balsą įskaičiuotume kaip už.
Lygiosios.
Dėkoju.
Luomanas.
Noriu pasakyti, kad mano balsas yra už biudžetą.
Tiesiog nespėjau ateiti.
Už – dar kartą pakartoju, be demagogijos.
Gerbiamieji kolegos, ką reiškia būti nedėmesingam ir išsiblaškiusiam.
Reikia taisytis.
Gražulis.
Gerbiamoji posėdžio pirmininke, pirmiausia noriu dėl vedimo tvarkos.
Todėl, kad tiek daug suklydusių, prašyčiau frakcijos vardu perbalsuoti dėl biudžeto, tikrai Seimo nariai ar pasimetę, ar išsiblaškę, kaip ir valdančioji dauguma, jie nežino, ką daro, dažnai viena kalba, o kitaip elgiasi.
Dabar šiokia tokia replika A. Kubiliui.
Nori padėkoti tautai ir nori padėkoti Seimo nariams.
Man atrodo, kad, gerbiamasis Kubiliau, po tokio biudžeto tauta dvi kadencijas mažiausiai praras pasitikėjimą jumis, kaip ir po G. Vagnoriaus valdymo laikų.
Man atrodo, kad toks yra tautos požiūris.
Kitas dalykas.
Aš akivaizdžiai stebiu nuo pat pirmų dienų, nuo A. Kubiliaus apsilankymo mūsų frakcijoje su bankininkų atstovu, pagrindiniu referentu.
Jūs, šita Vyriausybė, tapote bankų įkaitais.
Jūs tarnaujate tik bankams, jų interesams, o netarnaujate verslui, negaivinate verslo.
Nė vienoje Europos Sąjungos šalyje nėra tokių milžiniškų palūkanų, kokios yra Lietuvos verslui.
Verslas paprasčiausiai žlugdomas…
Petrai, trumpinkite kalbą.
Niekada netikėjau, kad jūs neturėsite tiek išminties valdydami mūsų kraštą.
Tauta jums tikrai to nedovanos, Kubiliau.
Dinius.
Gerbiamieji, kalbėsiu mūsų frakcijos vardu.
Iš tikrųjų šis biudžetas nesukelia optimizmo, apskritai jis nėra geras.
Tačiau įvertindama visas globalias įtakas, suprasdama būtinybę ir balsuodama už mūsų frakcija tikisi, kad artimiausioje ateityje bus atsisakyta principo ir bus surastas arba suprastas suvokimas, kad ne statistika gimdo ir daro įtaką procesams, o procesai gimdo ir daro įtaką statistikai.
Todėl mes tikimės, kad tiek koalicijos partneriai, tiek premjeras, tiek Vyriausybė, tiek visi mes rasime jėgų ir būdų, kaip peržiūrėti mokesčių naštą, kaip daryti įtaką ir priimti sprendimus, maksimaliai palankius verslui ir Lietuvos žmonėms.
Labai jums ačiū.
Dėkoju.
Daukšys.
Ačiū, gerbiamoji posėdžio pirmininke.
Iš tikrųjų keista klausyti protingos kalbos balsavus neprotingai.
Gerbiamieji, šitas biudžeto priėmimas reiškia tai, kad Vyriausybė anaiptol nesėdi ant vežimo pasostės ir nevadelioja, o kaip ta virvė velkasi iš paskos visų ekonomikos reiškinių.
Jeigu ir toliau taip bus, kitą ketvirtį dar mažinsime biudžetą, taip bus visą laiką.
Apsigalvokite, ką jūs darote, nes tokie priėmimai, tai yra… Čia nieko daug dirbti nereikia.
Darbotvarkės klausimas 1-5 Nr. XIP-518(3) – Kūno kultūros ir sporto įstatymo 7, 12, 15, 41 ir 44 straipsnių pakeitimo įstatymo projektas.
Priėmimas.
Pranešėjas – V. Gedvilas.
Laba diena, mielieji kolegos!
Švietimo, mokslo ir kultūros komitetas svarstė posėdžio pirmininkės paminėtus kai kuriuos įstatymo straipsnių pakeitimus.
Iš esmės bendru sutarimu yra viskam pritarta.
Gavom papildomų pasiūlymų dėl kai kurių kitų straipsnių, t. y. Teisės departamento pastabų.
Pirmai Teisės departamento pastabai komitetas pritarė, antrai Teisės departamento pastabai nepritarė.
Kai bus baigtas Statistikos departamento reorganizavimo procesas, tada atitinkamai bus taisomos įstatymo pataisos.
Taip pat gavom Seimo nario gerbiamojo J. Pinskaus pataisą, kuriame yra išplečiama rentų gavėjų grupė, bet komitetas nepritarė.
Ten yra siūloma, kad rentas gali gauti ne tiktai pasaulio čempionai ar olimpinių žaidynių čempionai, bet ir prizininkai.
Komitetas nepritarė šitam pasiūlymui.
Toliau yra M. Zasčiurinsko pasiūlymas, kuriame kalbama apie tai, kad jeigu turi dvigubą pilietybę, negali gauti rentos.
Šiai pastabai komitetas taip pat nepritarė.
O šiaip iš esmės visoms kitoms redakcinio pobūdžio pataisoms, kurios papildo ir pagerina Kūno kultūros ir sporto įstatymo kokybę, pritarė.
Dėkoju.
Gerbiamasis pranešėjas užbėgo į priekį, nes faktiškai visos pataisos buvo 4 straipsniui.
Taip.
Taip.
Dėkui.
Aš tada siūlyčiau dabar priimti pastraipsniui.
straipsniui pataisų nėra.
Ar galim bendru sutarimu priimti?
Priimta.
straipsniui pataisų nėra.
Ar galim bendru sutarimu priimti?
Priimta.
straipsniui pataisų nėra.
Ar galim bendru sutarimu priimti?
Priimta.
straipsnio 1 daliai yra gerbiamojo M. Zasčiurinsko pataisa.
Komitetas nepritarė, bet, gerbiamasis Zasčiurinskai, prašau pristatyti savo pataisos esmę.
Dėkui.
Gerbiamieji kolegos, gerbiamoji Pirmininke, jeigu galima, aš iškart abi, nes esmė jų yra viena.
Gerbiamieji kolegos, aš manau, kad Lietuvos Respublikos pilietybė yra absoliuti vertybė ir jinai neturėtų būti painiojama su kitų valstybių piliečiais.
Šiuo atveju aš pasinaudoju Sporto įstatymu ir bandau per Sporto įstatymo pataisas sureikšminti Lietuvos pilietybę.
Įsivaizduokim tokią situaciją.
Vienais metais Amerikos pilietis užima aukštą vietą kažkuriose varžybose.
Tenai jis atstovauja, pavyzdžiui, Jungtinėms Amerikos Valstijoms.
Po kai kurio laiko, po metų, po dvejų, jis jau atstovauja Lietuvai ir, kaip sakoma, garsina Lietuvos vardą, trečiais metais jis atstovauja, pavyzdžiui, trečiai valstybei, pavyzdžiui, Izraelio.
Pagal mūsų dabartinius Lietuvos įstatymus toks pilietis, turėdamas dvi, tris, keturias pilietybes, aš kalbu ne apie vienkartinį pinigų prizo išmokėjimą už jo pergalę, bet apie sisteminį pinigų mokėjimą visą likusį jo gyvenimą… 
Ar tai yra teisinga?
Ar mes taip nesumenkiname tų žmonių, kurie turi vieną pilietybę ir kurie galvoja, kad viena pilietybė ir turi būti kiekvieno piliečio, o ne kelios.
Taigi… (Balsai salėje)
Laikas!
Taigi aš siūlau apriboti, kadangi teikiu, Pirmininke, dvi pataisas iškart, siūlau apriboti turėti ir gauti rentą tuo atveju, kai žmogus, Lietuvos gyventojas, turi dvi, tris, keturias ir daugiau pilietybes.
Ačiū.
Gerbiamieji kolegos, statutinė norma yra tokia – ar yra 29, palaikantys M. Zasčiurinsko pataisą, kad mes ją galėtume iš viso svarstyti?
Komitetas nepritarė.
Nėra 29 Seimo narių pritarimo, todėl šios pataisos nėra svarstomos.
Toliau yra J. Pinskaus pataisa irgi 4 straipsniui.
Prašau, gerbiamasis Pinskau, pristatyti.
Ačiū, Pirmininke.
Mielieji kolegos, aš šia pataisa norėčiau ištaisyti gal techninę klaidą, nes siūloma, kad pasaulio čempionato prizininkai irgi gautų rentą.
Jie iš tikrųjų nėra žemiau negu Europos čempionai, nes paprastai pasaulio čempionato prizininkai ir būna Europos čempionais, bet yra tokių rungčių, kur Europos čempionatai nevyksta, ir jie šiuo atveju yra kaip ir užribyje.
Tiesiog yra techninė klaida, norėčiau ją ištaisyti ir labai prašau jūsų palaikymo.
Komitetas nepritaria, taip?
Taip, komitetas nepritaria, nes tai išplečia gaunančių rentas grupę.
Pagrindinis motyvas buvo toks.
Tai kainuotų valstybei papildomas išlaidas.
Taigi, gerbiamieji kolegos, ar yra 29 Seimo nariai, palaikantys J. Pinskaus pasiūlymą, kad jį galėtume svarstyti?
Yra 33 Seimo nariai, palaikantys pasiūlymą.
Taigi dabar vienas – už, vienas – prieš.
Kas palaiko J. Pinskaus pasiūlymą, kalba už, kas turi kitą nuomonę, kalba prieš.
Palaiko Ž. Šilgalis.
Jūs už visą projektą?
kas nori kalbėti už?
Ar nėra norinčių?
Nėra.
Ar gerbiamasis A. Salamakinas prieš šitą pasiūlymą?
Jeigu už nėra, tada aš irgi galiu taupydamas laiką prieš nekalbėti.
Gerai.
Tai gal iš karto tada balsuojam.
Kas už J. Pinskaus pasiūlymą, balsuojate už, kas turite kitą nuomonę, balsuojate prieš.
Primenu, komitetas nepritarė šiam pasiūlymui.
Balsavo 90 Seimo narių: už – 32, prieš – 11, susilaikė 47.
Pataisai nepritarta.
Ar galime dabar dėl viso 4 straipsnio?
Galime 4 straipsnį priimti bendru sutarimu?
Priimtas 4 straipsnis.
straipsnis.
Galime bendru sutarimu priimti?
Priimtas.
Ir 6 straipsnis.
Galime bendru sutarimu priimti?
Priimtas.
Dėl viso įstatymo 4 – už ir 4 – prieš.
Gedvilas – už.
Dėkoju posėdžio pirmininkei.
Pasiūlymai buvo racionalūs.
Šiems pasiūlymams pritarė Švietimo, mokslo ir kultūros komitetas.
Mes nuskriaudėme nedidelį ratą sportininkų, kurie buvo tapę pasaulio čempionais, bet dar nebuvo įtraukta į olimpinių žaidynių programą ši sporto šaka.
Tokių žmonių yra labai nedaug, jie šiandien gyvena gana sudėtingai, ypač sunkmečiu.
Aš manau, jeigu mes visi vieningai balsuosime ir pritarsime, tai tik padėsime tiems žmonėms, kurių šiandien yra labai sudėtinga situacija, o jų nuopelnai Lietuvos sportui yra labai dideli.
Labai ačiū jums.
Dėkoju.
Šilgalis – už.
Kolegos, aš tik primenu, kad ši įstatymo pataisa jau pavasarį registruota.
Iš esmės ir dabar galbūt šitie žmonės galėtų gauti tą rentą, bet įstatyme nėra tiksliai apibrėžta, todėl departamentas negali apsispręsti.
Bet jeigu tie žmonės kreiptųsi į teismą, tai greičiausiai teismo keliu vis tiek išsireikalautų.
Todėl šio įstatymo pataisa siekiama viską sureguliuoti, kad visiems būtų aišku ir nereikėtų be reikalo dėl tų dalykų stumdytis.
Todėl siūlau balsuoti už.
Liesys – už.
Gerbiamieji kolegos, taip pat siūlau balsuoti už, nes tie žmonės tikrai garsino Lietuvą, ir šiuo metu jiems ta renta ypač reikalinga.
Jie yra įvairaus amžiaus ir skyrė savo jaunystę, sveikatą garsinti Lietuvos vardą.
Siūlau palaikyti.
Šio įstatymo priėmimas
Dėkoju.
Gerbiamieji kolegos, kviečiu balsuoti.
Kas už tai, kad būtų priimtas Kūno kultūros ir sporto įstatymo 7, 12, 15, 41 ir 44 straipsnių pakeitimo įstatymas, balsuojate už, kas turite kitą nuomonę, balsuojate prieš arba susilaikote.
Balsavo 90 Seimo narių: už – 85, prieš nėra, susilaikė 5. Kūno kultūros ir sporto įstatymo 7, 12, 15, 41 ir 44 straipsnių pakeitimo įstatymas priimtas.
Kitas darbotvarkės klausimas Nr. XIP-640 – Finansinio tvarumo įstatymo projektas.
Pranešėjas – Biudžeto ir finansų komiteto narys R. Kupčinskas.
Atsiprašau, pristatys pats pirmininkas K. Glaveckas.
Prašom.
Gerbiamoji pirmininke, gerbiamieji kolegos!
Biudžeto ir finansų komitetas iki priėmimo yra gavęs Teisės departamento galutinę išvadą, kuriai yra pritarta.
Vienai nepritarta.
Dėl 8 straipsnio nuostatų Teisės departamentas laikosi savo nuomonės, išdėstytos 2009 m. gegužės 25 d. išvadoje.
Komitetas pritarė 2009 m. birželio 23 d. išvadoje pateiktam siūlymui, kitaip sakant, kitos datos.
Taip pat gautas Seimo nario E. Žakario siūlymas.
Ar jisai norės pats pristatyt, ar aš galiu pakomentuot?
Pastraipsniui?
Taip, pradėsim nuo 1 straipsnio ir kai prieisim prie E. Žakario pataisos, tada turėsim apsispręsti, ar pritariam, ar ne.
Dabar pirmiausia ar pritariam 1 straipsniui?
Galim pritarti bendru sutarimu?
Nes pataisų jokių nėra.
straipsniui?
Galim pritarti, nėra jokių pataisų.
straipsniui?
Irgi nėra nei pasiūlymų, nei pataisų, galim pritart.
straipsniui?
Galim bendru sutarimu.
straipsniui?
Galim bendru sutarimu.
straipsniui?
Nėra irgi, galime.
straipsniui?
Galime.
straipsniui?
Galime.
straipsniui?
Nėra prieštaraujančių.
Bendru sutarimu.
10 straipsniui?
Galim bendru sutarimu.
Ir 11 straipsniui yra E. Žakario pasiūlymas.
Prašom dabar E. Žakarį pristatyti šitą pasiūlymą.
Ačiū, pirmininke.
Gerbiamieji kolegos, šitame straipsnyje yra kalbama, kad Vyriausybė, gelbėdama banką, gali perimti akcijas ir, išgelbėjusi banką, pagerėjus situacijai, yra parašyta, kad nedelsiant turi grąžinti akcijas.
Pirmiausia aš niekur neradau paaiškinto termino „nedelsiant“.
Svarstant siūliau šitą žodį išbraukti, bet nebuvo pritarta, todėl dabar siūlau išbraukti žodį „nedelsiant“ ir vietoj jo įrašyti „Vyriausybės nustatytu laiku“, paskui sakinio pabaigoje yra „įstatymų nustatyta tvarka.“
Manau, Vyriausybė, tiek įdėjusi pastangų, jau pati turėtų nustatyti ir laiką, kada palankesnis, jeigu norės, galės ir greitai tą atlikti.
Manau, bent jau šiuo atveju ir dauguma turėtų pasitikėti savo Vyriausybe.
Ačiū.
Ačiū.
Dabar prašom…
Komitetas nepritarė šiai nuomonei, nors ji…
Dabar turbūt pirmiausia svarstykim.
Pirmiausia, ar yra 29 balsai, kad svarstytume.
Prašom balsuoti, ar pritariame, ar pradedame svarstymą.
Balsuojame, o ne rankas keliame.
Balsavo 77: už – 39, prieš – 7, susilaikė 31.
Yra 29 balsai.
Tęsiame svarstymą šios pataisos.
Komiteto išvada.
Komitetas nepritarė šiai išvadai, nors paties E. Žakario pastaba ir nuomonė gerbtina.
Dabar išdėstysiu motyvus, kodėl nepritarė.
Prieštaravimų tarp terminų „nedelsiant“ ir „Vyriausybės nustatytu metu“, ką ponas E. Žakaris žada keisti, nėra, nes šie terminai taikomi atsižvelgiant į aplinkybes.
Pirma, terminas „nedelsiant“ taikomas įvertinus bankų finansinę būklę, kad ji nebekelia grėsmės bankų sistemos stabilumui ir patikimumui, o terminas „Vyriausybės nustatytu metu“ – įvertinus situaciją Lietuvos Respublikos finansų sektoriuje ir pasaulinių rinkų sektoriuje bei kitas reikšmingas aplinkybes.
Be to, šiuo klausimu yra priimtas Europos Komisijos komunikatas, kuriame rekomenduojama tokio pobūdžio redakcija, t. y. aktualus ir Lietuvos finansinei sistemai ir stabilumui užtikrinti.
Tai pagrindiniai motyvai.
Ačiū.
V. P. Andriukaitis – už pataisą, taip?
Prašom.
Gerbiamieji kolegos ir gerbiamoji posėdžio pirmininke, rekomendacija nereiškia pažodinio vertimo.
Šiuo atveju kiekvienoje šalyje jų teisine kalba ir normomis nustatomas toks teisinis reguliavimas, kuris tai šaliai yra įprastas.
Tai, ką jūs vardijate, Vyriausybės nutarime gali būti puikiai išdėstyta, tačiau nesuponuoja lietuviškos sąvokos dviprasmiškumo.
Vienas dalykas – angliškas terminas, kitas dalykas – lietuviškas terminas.
Šiuo atveju kaip tik išvengėme bet kokių abejonių ir galimybių ginčyti, ką reiškia „nedelsiant“, kaip tik atsižvelgiama į bankų, kaip sakyti, rodiklių įvertinimą ar į ekonominę ir visą kitą būklę.
Kolegos E. Žakario pasiūlymas apima abi pozicijas, panaikina bet kokį teisinį neaiškumą ir nesukelia jokių įtarimų arba prielaidų piktybiškai dėl to ginčytis.
Aš palaikau kolegos E. Žakario pasiūlymą, nes jis iš esmės yra pagrįstas.
Ačiū.
Prašom pasiruošti balsuoti, ar pritariame E. Žakario pataisai.
Kas pritariate, balsuojate už, kas turite kitokią nuomonę, balsuojate prieš arba susilaikote.
Balsavo 87 Seimo nariai: už – 40, prieš – 8, susilaikė 39.
Žakario pataisai nepritarta.
Dabar reikia apsispręsti dėl viso 11 straipsnio.
Ar galime bendru sutarimu pritarti 11 straipsniui?
Galima.
Yra norinčių balsuoti.
Prašom balsuoti dėl viso 11 straipsnio.
Kas pritariate, balsuojate už, kad turite kitą nuomonę, balsuojate kitaip.
Balsavo 88 Seimo nariai: už – 55, prieš – 3, susilaikė 30.
Pritarta 11 straipsniui.
12 straipsnis.
Ar galime bendru sutarimu?
Galima.
13 straipsnis.
Galima.
14 straipsnis.
Galima.
15 straipsnis.
Galima.
Ir 16 straipsnis.
Galima.
Dabar prašom apsispręsti dėl viso Finansinio tvarumo įstatymo projekto Nr. XIP-640.
Prašom pasiruošti balsuoti.
Kas pritariate, balsuojate už, kas turite kitą nuomonę… 
Atsiprašau.
Taip, yra nuomonės už ir prieš.
Nuomonė už – J. Veselka.
Gerbiamieji kolegos, šiandien mūsų frakcija susitiko su Banko pirmininku Reinoldijumi Šarkinu.
Jis patvirtino, kad Lietuvoje veikiantys komerciniai bankai dar turi beveik 3 mlrd. rezervą, jeigu kiltų papildomų sunkumų padengti iš savo rezervo.
Toliau, patvirtino, kad Lietuvos bankams daugiau kaip milijardu litų gali padėti, jeigu atsiras sunkumų.
Pasakė įdomią mintį, kad labai daug įmonių bankrutuoja ir bankai randa papildomų sunkumų.
Čia neaišku kaip.
Apskritai atrodo, kaip visi politikai sako, kad šiandien bankų sektorius Lietuvoje dar lyg ir gali atlaikyti papildomas mūsų klaidas, kurias darome čia.
Bet jeigu valstybei tektų gelbėti, tai aš žinau tokią lietuvių liaudies pasaką, kai varlė norėjo tapti jaučiu.
Kol pūtėsi, ji buvo labai patenkinta ir jai buvo malonu, o kai sprogo, nepajuto, kad taip skaudu.
Todėl siūlau pritarti šiai įstatymo pataisai.
Ačiū už nuomonę.
Nuomonė prieš – E. Žakaris.
Ačiū, pirmininke.
Aš kolegų gal ir neagituoju prieš, reikia įstatymo, bet pats asmeniškai susilaikysiu.
Man nesuvokiama, kai tikrai akivaizdžiai matyti, kad teikiami normalūs logiški siūlymai, bet kažkodėl atsiranda bijančių, kad Vyriausybė gal kartais nepuls pataikauti bankams, gal apsigalvos, dar ką nors.
Jau geriau apsidrausti, eliminuoti Vyriausybę, kad tik geriau būtų bankui, nors ta Vyriausybė įdės didžiulių pastangų.
Kai matau tokius sprendimus, tai aš susilaikysiu.
Ačiū.
Nuomonė už – Ž. Šilgalis.
Gerbiamieji kolegos, natūralu, tas įstatymas reikalingas tiek bankams, tiek indėlininkams, kad jaustųsi saugiau dėl savo indėlių.
Yra ir kitas dalykas, kuris ne mažiau svarbus, dėl to mes ir manėme, kad reikėtų priimti įstatymų paketą.
Kaip žinote, buvo pateiktas Restruktūrizavimo įstatymas, niekas tam lyg ir neprieštaravo, visi sutiko, kad jo reikia, bet ilgą laiką jis klajojo Vyriausybėje, paskui Seime, kol taip iki galo ir liko nepateiktas Seimui.
Dabar girdime, kad Vyriausybė neva rengia kažkokį kitą įstatymą, neaišku, kada jis bus pateiktas, tai akivaizdu, kad tie dalykai yra vilkinami.
Jeigu šis įstatymas reikalingas indėlininkams ir bankininkams reikalingas, tai anas reikalingas verslui, bet gal nelabai reikalingas bankininkams.
Todėl man yra sunkiai suvokiama, kai mes darome tai, kas reikalinga bankams, bet visiškai nedarome to, kas reikalinga šiuo atveju mūsų verslui, o per tą laiką verslas, kaip sakė kolega J. Veselka, bankrutuoja.
Ir tą patys bankai mato.
Man labai gaila, tenka apgailestauti, kad mes nesugebame tokių svarbių įstatymų priimti kaip vieno paketo, o galimybę turėjome tikrai puikią.
Ačiū.
Nuomonė prieš – A. Šedžius.
Atsisakote?
Neatsisakau.
Noriu visus paagituoti balsuoti prieš, nes visų pirma šis Finansinio tvarumo įstatymo projektas slepia tokias povandenines sroves, kurios reikalauja valstybei turėti rezervą maždaug 3 mlrd., arba įsipareigojimus už 3 mlrd. Lt.
Tai iš tiesų yra įspūdinga suma pinigų.
Aišku, valstybės įsipareigojimas gali būti padengtas ir Vyriausybės vertybiniais popieriais, bet kad ir kaip mes žiūrėtume, vis tiek tai yra įsipareigojimas.
Tai galima traktuoti kaip skolą arba rezervą, o valstybė tokių rezervų neturi.
Taigi valstybė šiuo atveju, priėmus šį įstatymą, rizikuotų 3 mlrd. Lt.
Todėl siūlau tokios atsakomybės valstybės vardu neprisiimti ir balsuoti prieš.
Ačiū.
Nuomonė už – A. Kubilius.
Man taip vis pasiseka po kolegos Andriaus tarti keletą žodžių.
Žinodamas, kad kolega A. Šedžius turi verslo patirties, lyg ir buvęs gana ilgai „London city“ klube, aš tikrai šiek tiek nustebęs, kad jis prieštarauja šiam įstatymui.
Prisimenant visai neseną istoriją, ką darė Britanijos vyriausybė, ką darė Jungtinių Amerikos Valstijų vyriausybė ir kitų šalių vyriausybės, kai kilo bankų krizė praėjusių metų viduryje, tai jos ėmėsi labai konkrečių veiksmų.
Gelbėjo visų šalių ir finansų sistemą, ir ekonomikas.
Kai kur galbūt buvo blogai, kad nesiėmė veiksmų laiku.
Iki šiol vyksta diskusijos, ar Jungtinių Amerikos Valstijų vyriausybė neturėjo gelbėti „Lehman Brothers“ banko, nuo kurio žlugimo ir prasidėjo daugelis šių griūties procesų.
Šis įstatymas sukuria galimybę Vyriausybei labai ribotai, bet turėti tokių instrumentų, kurie buvo taikomi ar Didžiojoje Britanijoje gelbėjant „Royal Bank of Scotland“, ar Jungtinėse Amerikos Valstijoje imantis veiksmų ir stabilizuojant bankų situaciją.
Todėl aš tikrai raginu balsuoti už, nes bankų stabilumas yra reikalingas ne patiems bankams, o reikalingas indėlininkams, reikalingas visai šalies ekonomikai, nes atsiradus bankų nestabilumui kenčia visų pirma paprasti žmonės, tie patys indėlininkai, kurie, jeigu Vyriausybė neturi instrumentų bankams gelbėti, nukenčia ypač skaudžiai.
Ačiū.
Trumpa replika dėl vedimo tvarkos – A. Šedžius.
Kadangi buvau paminėtas, tai aš noriu mano labai didžiai gerbiamam premjerui pasakyti.
Gerbiamasis premjere, jūs būkite nuoseklus ir apsispręskite.
Kai kalbame apie PVM tarifus, tada jūs Didžiosios Britanijos neleidžiate minėti ir sakote, kad tai blogas pavyzdys.
Kai kalbame apie Finansinio tvarumo įstatymą, jūs kaip pavyzdį minite Didžiąją Britaniją ir kitas valstybes.
Tai būkite nuoseklus ir sakykite, ar mes turime europinį modelį, tokį kaip didžiosios valstybės su stipria ekonomika, ar mes turime tokį modelį, kokį turi Baltijos valstybės, su silpnomis ir beveik jau bankrutuojančiomis ekonomikomis.
Apsispręskite vieną kartą.
Ačiū už repliką, ne visai dėl vedimo tvarkos.
Nuomonė prieš – E. Jurkevičius.
Dėkoju.
Gerbiamieji Seimo nariai, šiuo metu Vyriausybė neturi svertų ir galių padaryti įtaką bankams dėl blogų paskolų, dėl žmonių, patekusių į bėdą.
Mano manymu, ir neturėtų suteikti garantijų bankams įstatymo pataisa.
Taigi aš kviečiu balsuoti prieš.
Dėkui.
Ačiū.
Nuomonė už – K. Glaveckas.
Gerbiamieji kolegos, šis įstatymas iš tikrųjų yra būtinas.
Aš noriu patikslinti, kad tai nėra įsipareigojimas ir rezervacijos ar kokių nors valstybės pinigų įšaldymas.
Tai yra saugiklis tam atvejui, jeigu bankų likvidumas taptų problema.
Kaip minėjo ir J. Veselka, ir susitikime Lietuvos banko pirmininkai, iš tikro Lietuvos komerciniai bankai yra pakankamai likvidūs, rezervai dar yra pakankami.
Tačiau daugumą šalių ši finansinė pasaulinė krizė palietė, o finansinė krizė ir pasitikėjimas bankais ir kreditais yra svarbiausi dalykai.
Natūralu, neaplenks ir Lietuvos, nes Lietuva integruota ir į finansinę Europos Sąjungos ir pasaulio sistemą, ir į kitus dalykus, todėl būtina ir mums priimti atitinkamus mechanizmus ir instrumentus.
Juo labiau kad šio įstatymo priėmimas ir šios normos, arba šito mechanizmo priėmimas taip pat yra reglamentuotas šių metų 15 d.
Europos Komisijos komunikato, kuris rekomendavo finansinėms institucijoms, vyriausybėms sukurti tokio mechanizmo finansinės pagalbos mechanizmus bankinei sistemai.
Griūnant bankinei sistemai, visa kita domino principu automatiškai griūna.
Todėl siūlau pritarti šiam įstatymui, kuris yra kaip vienas iš saugiklių tam, kad būtų užtikrintas finansinis tvarumas ir finansinis stabilumas.
Ačiū.
Ačiū.
Nuomonė prieš – S. Bucevičius.
Ačiū.
Aš kaip E. Žakaris sakysiu, kad negalime sakyti nei prieš, nei už, reikėtų susilaikyti šiandieną.
Motyvai yra labai paprasti.
Mes svarstymo metu turėjome bankų prezidentus, kalbėjome apie mūsų skriaudžiamus verslininkus.
Bet bankai, aš manau, šiandien kaip negirdėjo mūsų, taip ir nelabai nori išgirsti.
Bankams šiandien yra paprasčiau skolinti Vyriausybei, gauti savo tvirtas palūkanas, bet į verslą suktis, kiek turime nusiskundimų, tai nelabai sukasi.
Šiandieną palaikyti dar kartą Vyriausybę, rizikuoti palaikyti komercinius pačius didžiausius bankus, aš manyčiau, yra neteisinga. (Replika iš salės: „Nusikaltimas.“)
Ačiū.
Išsakytos visos nuomonės.
Prašom pasiruošti balsuoti.
Ar pritariam Finansinio tvarumo įstatymo projektui?
Vyksta balsavimas.
Prašom balsuoti.
Balsavo 98 Seimo nariai.
Už – 71, prieš – 2, susilaikė 25.
Finansinio tvarumo įstatymo projektui pritarta, įstatymas priimtas.
Pereiname prie projektų, kurie yra darbotvarkės 2-2a ir 2-2b klausimai.
Tai Finansinio tvarumo įstatymo projektas Nr. XIP-640(2), svarstymo stadija.
Ir Valstybės skolos įstatymo 4, 7 ir 9 straipsnių pakeitimo įstatymo projektas Nr. XIP-641(2).
Taip pat svarstymo stadija.
Kviečiu į tribūną pagrindinio Biudžeto ir finansų komiteto pranešėją.
Prašau pagrindinio komiteto pranešėją kolegą R. Kupčinską į tribūną.
Mes pristatymo iš naujo nedarome.
Po svarstymo išvados buvo pristatytos.
Įvyko diskusija dėl šių projektų.
Dabar mes turėtume apsispręsti tik dėl pasiūlymų.
Ačiū.
Pataisų.
Pasiūlymų.
Gerbiamieji kolegos, aš nematau Seimo Pirmininko, bet Seniūnų sueigoje buvo tokia mintis, kad bus prašoma pertraukos iki kito posėdžio, kad būtų susieta su kitais projektais.
Ar kas nors tą pasiūlymą gali pakartoti?
Kolega J. Veselka per šoninį mikrofoną.
Prašom.
Gerbiamasis pirmininke, gerbiamieji Seimo nariai, kaip žinote, mes neseniai, prieš pietus, mušėmės dėl to, kad būtų sumažintos algos, pensijos beveik 5 mlrd. Lt.
Šičia priimame tuos, kurie sąlygojo ekonominę krizę, gelbėti visiškai valstybei neturint pinigų.
Dabar kai kas pasakys, kad užsienyje tas priimta.
Bet įsidėmėkite.
Užsienio valstybės turi visavertes monetarines politikas, ir gelbėja kokia pagalba: Vyriausybė užsako centriniam bankui išplatinti Vyriausybės popierius, tas atspausdina pinigus ir gelbsti.
Mes šitokio varianto neturime.
Gerbiamasis Juliau, jūs teikite pasiūlymą.
Todėl frakcijos „Tvarka ir teisingumas“ vardu siūlau daryti įstatymo svarstymo pertrauką.
Dėkoju.
Ir išklausysime kolegos G. Steponavičiaus pasiūlymą.
Prašom.
Labai ačiū.
Aš tiesiog statutiškai norėčiau suformuluoti Liberalų sąjūdžio frakcijos vardu dėl pusės valandos pertraukos, nes šio klausimo atidėliojimas ir delsimas… 
Nes nebuvo suformuluota, kokios pertraukos prašoma.
Iki kito posėdžio.
Pirmas pasiūlymas buvo iki kito posėdžio.
Gerai, gal aš nenugirdau.
Bet, gerbiamieji kolegos, buvo minimi argumentai.
Mes galime pažiūrėti, jeigu reikia, protokolą.
Tik tiek, kad lydimasis Valstybės skolos įstatymas yra itin skubus pripažįstant, kad ir finansinis tvarumas šiai valstybei taip pat yra vertybė, nes be šio įstatymo priėmimo mes negalime priimti būtinų įsakymų Finansų ministerijos lygiu tam, kad būtų paleista į gyvenimą valstybės remiamų paskolų sistema studentams.
Ir tai yra tikrai labai svarbus faktorius, kuris spaudžia mus jau ne vieną savaitę, ir Seimo delsimas rodo rankų nusiplovimą nuo aktualių problemų judėjimo į priekį.
Kolega J. Veselka pageidauja patikslinti savo pasiūlymą.
Aš, gerbiamieji kolegos, aiškiai pasakiau, kad prašau pertraukos iki kito posėdžio.
Mes girdėjome, gerbiamasis Juliau Veselka.
Iš tiesų pirmas pasiūlymas buvo skelbti šio įstatymo svarstymo pertrauką iki kito posėdžio.
J. Veselka frakcijos vardu pasiūlė.
Tai dėl jo, pirmo pasiūlymo bus balsuojama pirmiausia.
Gerbiamieji kolegos, prašau pasiruošti ir apsispręsti balsuojant.
Kas už tai, kad būtų daroma šio kompleksinio 2-2a ir 2-2b klausimo svarstymo pertrauka, o tai bus jau antroji svarstymo pertrauka, paskutinė galima pagal Seimo statutą, pertrauka iki Seimo kito plenarinio posėdžio, prašom pasiruošti ir balsuoti.
Užsiregistravo 58.
Balsavo 58.
Už – 39, prieš – 5, susilaikė 14.
Skelbiama projektų svarstymo pertrauka iki kito Seimo plenarinio posėdžio.
Kolega A. Endzinas repliką po balsavimo.
Prašom.
Dėkoju, gerbiamasis posėdžio pirmininke.
Iš tikrųjų gal būtų galima užmesti akį į stenogramą, kaip buvo suformuluotas gerbiamojo J. Veselkos pasiūlymas, kurį jis pasakė pirma prašydamas pertraukos.
Ar buvo įvardytas laikas, ar ne?
Buvo įvardytas, aš tą galiu garantuoti.
Su stenograma galite susipažinti nustatyta tvarka.
Imuosi atsakomybės, nes tikrai pamenu puikiai, kad buvo suformuluota.
Gerbiamasis Pirmininke, gerbiamieji kolegos!
Biudžeto ir finansų komitetas svarstė Lietuvos Respublikos finansinio tvarumo įstatymo projektą Nr. XIP-640 ir pritarė šitam įstatymo projektui.
Balsavimo rezultatai: 5 – už, 1 – prieš, 2 susilaikė.
Keletą žodžių noriu dar pridurti.
Šitas įstatymas yra reikalingas tam, kad esant reikalui valstybė galėtų įsikišti ir palaikyti bankų likvidumą tais atvejais, jeigu tokia problema būtų.
Kodėl ta problema yra iškilusi?
Kaip žinote, bankai dabar rodo savo pusės metų finansinius rezultatus.
Galiu pasakyti, kad už pirmąjį pusmetį komercinių bankų nuostoliai sudaro apie 600 mln. Lt.
Tai tiek trumpai.
Ačiū.
Dėkoju komiteto pirmininkui.
Gerbiamieji kolegos, noriu atkreipti dėmesį, kad buvo padaryta pertrauka ir jinai buvo paprašyta jau įvykus diskusijai.
Todėl aš atkreipiu dėmesį tų Seimo narių, kurie užsirašę dalyvauti diskusijoje šiandieną, kad ši stadija jau praeita.
Kviečiame komiteto pirmininką atgal ir aptarsime gautus pasiūlymus ir pataisas.
Gerbiamieji kolegos, projektui gauta nemažai pasiūlymų.
Pirmas iš jų yra J. Veselkos siūlymas.
Gal jisai pats galėtų pateikti?
Aš galiu pristatyti trumpai, ar ne?
Nėra jo?
Seimo nario J. Veselkos nėra.
Iš dalies pritarta.
Taip, iš dalies jo siūlymui yra pritarta.
Toliau yra taip pat J. Veselkos siūlymas dėl 2, 4, 5, 6 straipsnių.
Jiems yra nepritarta dėl to, kad prieš tai yra siūlomi pakeitimai.
Audito komitetas taip pat yra pateikęs savo išvadą ir siūlymus, jiems komitetas pritarė.
Vienai išvadai pritarta iš dalies dėl formuluotės.
Audito komitetas taip pat teikė ir kitų pastabų, kurioms yra pritarta, o štai vienai nepritarta.
Siūlymo esmė – dėl administracinių (…) teismų įstatymo 16… 2 dalies – administraciniai teismai nenagrinėja skundų dėl Vyriausybės nutarimo teisėtumo, todėl neaišku, kokiu būdu banko akcininkai galėtų ginti savo teises ir interesus, t. y. kokiu būdu jie galėtų skųsti Vyriausybės nutarimus priimti banko akcijas visuomenės poreikiams.
Pasiūlymas tobulinti projektą nurodant jame sprendimų priimti banko akcijas visuomenės poreikiams apskundimo tvarką.
Siūloma nepritarti, nes dabar visi (…) taip pat konstituciniai, yra numatę tą visą tvarką.
Toliau yra kitas Audito komiteto siūlymas 9 straipsniui.
Siūloma šio straipsnio 2 dalyje įrašyti, kad Vyriausybės vertybinių popierių ir valstybės nustatyta tvarka gali būti perleidžiami bankams už šio banko turtą.
Iš dalies šitai pataisai yra pritarta.
Motyvai tokie, kad įstatymo projekto 9 straipsnio 4 dalis yra redaguotina ir siūloma ją išdėstyti taip: „Šio straipsnio 2 dalyje nurodoma Vyriausybės vertybinių popierių Vyriausybės nustatyta tvarka gali būti perleidžiami bankams apmokant už šių bankų turtą.“
Kitoms pataisoms yra pritarta.
Iš dalies pritarta pataisai, kurią teikia Ekonomikos komitetas.
Siūlymo esmė ta, kad projekto 16 straipsnyje po žodžių „2009 m.“ įrašyti „rugpjūčio mėnesį“ ir šį straipsnį išdėstyti taip: „Šis įstatymas, išskyrus šio įstatymo 17 straipsnį, įsigalioja 2009 m. rugpjūčio 1 d.“
Iš dalies pritarti.
Išbraukti įstatymo projekto 16 straipsnį ir atitinkamai suredaguoti 17 straipsnį.
Taip bus sudarytos galimybės įstatymui įsigalioti jį paskelbus „Valstybės žiniose“.
Taip pat pritarta Seimo nario J. Veselkos siūlymui dėl išankstinių reikalavimų, kuriuos vykdė bankai, galima prašyti jiems taikyti finansinio stabilumo stiprinimo priemones.
Iš dalies yra pritarta.
Prieš tai anksčiau minėti argumentai.
Štai tokios yra Seimo komiteto išvados ir tokia pozicija.
Ačiū.
Dėkoju komiteto pirmininkui.
Dabar mes eisime pastraipsniui, tiksliau, pagal pataisas, kurias pasiūlė.
Matau, salėje yra J. Veselka.
Jūsų nuomonei komitetas pritarė iš dalies.
Ar?.. Ne, norit kalbėti.
Prašau.
Gerbiamieji kolegos, pritarė iš dalies, bet ne tam principui.
Mano buvo pasiūlymas, kad prieš bankui taikant šitą paramą bankas jau prieš tai prisiimtų tam tikrus įsipareigojimus arba nemokėti dividendų, premijų, susimažinti, rodos, 20 % atlyginimą.
O jie pritarė dividendų nemokėjimui po to, kai jau Vyriausybė susitars.
Tai skirtingi dalykai.
Aš siūliau – jeigu tu nori paramos, prašau, prisiimk įsipareigojimus.
Kaip mes darėm sau, sumažinom atlyginimus dar, kaip sakant, iš anksto į priekį.
Todėl čia skirtingi dalykai.
Pritarė tik pačiam papildomų įsipareigojimų priėmimui, bet ne tam, kad iš anksto būtų, prieš prašant paramos.
Todėl aš prašyčiau balsuoti už mano pasiūlymą, kad ten prieš prašant paramos.
Dėkoju.
Už, prieš pataisą nėra?
Gerbiamieji kolegos, siūlau balsuoti.
Kas pritaria, balsuoja už, kas turi kitą nuomonę, balsuoja prieš arba susilaiko.
Balsavo 84.
Už – 33, prieš – 1, susilaikė 50.
Siūlomai pataisai nepritarta.
Toliau yra Audito komiteto pasiūlymas su argumentais ir komiteto nuomonė – pritarti iš dalies.
Ar Audito komiteto atstovai galėtų komentuoti, ar tenkina tokia pozicija?
Prieštaraujančių nėra?
Dėkoju.
Yra Audito komiteto siūlymas, kuriam komitetas nepritarė, dėl 16 straipsnio pataisų.
Įstatymo įsigaliojimas.
Ar būtų Audito komiteto nuomonė?
Ne.
Todėl iš karto teikiu, už, prieš nėra.
Mielieji kolegos, kviečiu balsuoti.
Kas palaiko pataisą, balsuoja už, kas ne, balsuoja kitaip.
Pataisai komitetas nepritarė.
Ar Seimas palaiko pataisą, ar ne?
Balsavo 75: už – 13, prieš nėra, susilaikė 62.
Taigi pasiūlymui ir pataisai nepritarta.
Dar yra vienas Ekonomikos komiteto pasiūlymas, į kurį pagrindinis komitetas atsižvelgė ir pritarė iš dalies.
Ar Ekonomikos komitetas sutiktų?
Dėkoju.
Gerbiamieji kolegos, dar yra gauta Seimo nario E. Žakario pataisa, kuriam komitetas nepritarė, tačiau norint ją svarstyti, reikėtų gauti dar 10 Seimo narių palaikymą.
Ar jis būtų?
Iš karto atsirado.
Dėkoju.
Prašau.
Žodis – Seimo nariui E. Žakariui.
Ačiū, pirmininke.
Įstatyme yra pasakyta, kad Vyriausybė, gelbėdama banką, paima jo akcijas ir, banko situacijai pagerėjus, turi nedelsiant jas grąžinti Vyriausybės nustatyta tvarka.
Aš siūlau išbraukti žodį „nedelsiant“, nes nėra šito termino paaiškinimo.
Kiek žiūri į įstatymus, tai dažniausiai būna darbo dienos, dar kas nors, o čia kas turima minty, neaišku.
Antras dalykas, Vyriausybės nustatyta tvarka.
Tai gal pati Vyriausybė ir nustatys.
Neįveskime tokių neaiškių terminų per valandą ar kaip.
Siūlau tą žodį išbraukti.
Dėkoju.
Už pataisą ir prieš.
J. Veselka – už.
Gerbiamieji kolegos, kiekvienas žino, kad stengiamasi parduoti bet kokį turtą ir akcijas už brangiausią kainą.
Žodis „nedelsiant“ reiškia rytoj, nesvarbu, kokia situacija.
Logiška, kad žodį „nedelsiant“ išbraukiame, tada lieka Vyriausybei pasirinkti tą situaciją, kur kiekvienas normalus, besirūpinantis savo turtu, parduoda tada, kada yra naudingiausia.
Todėl siūlau pritarti gerbiamajam E. Žakariui.
Nedelsiant yra ne ekonominė sąvoka, nesuprantama sąvoka, įteisinanti savivalę.
Dėkoju.
Prieš – K.Glaveckas.
Gerbiamieji kolegos, šita nuostata yra perkelta iš Europos Sąjungos direktyvų ir naudojama beveik visose Europos Sąjungos šalyse.
Tokia formuluotė.
Aš noriu paaiškinti ekonominį turinį.
Iš tikro „nedelsiant“ reiškia du dalykus – kai bankas atkuria savo likvidumo rodiklius ir kai valstybė gali atgauti tuos pinigus, ir antra, kad Vyriausybė yra paramos forma.
Ji, davusi tuos pinigus, paskolinusi, investavusi kokia nors forma, paskui, kai tik ta suma arba tie pinigai pasiekia savo ribą, tada ji juos turi nedelsiant parduoti.
Tą turime omeny, ne valandų, ne dienų skaičių, bet kaip tik tas momentas yra užfiksuotas.
Prašau nepritarti šiai pataisai.
Dėkoju.
Už ir prieš pataisą kalbėta.
Kviečiu balsuoti.
Kas pritaria pataisai, balsuoja už, kas ne, balsuoja prieš arba susilaiko.
Balsavo 80: už – 33, prieš – 1, susilaikė 46.
Taigi pataisai nepritarta.
Gerbiamieji kolegos, dėl viso 1 – už ir 1 – prieš.
Kas už tai, kad būtų po svarstymo… 
Už – ponas K. Glaveckas, prieš – K. Daukšys.
Nematau komiteto pirmininko.
Gerbiamasis Kęstuti Glaveckai, už visą po svarstymo jūs užsirašėte.
Prašom, žodis jums.
Aš atsisakau.
Atsisakote.
Prieš – K. Daukšys.
Salėje nėra.
V. P. Andriukaitis.
Prašom.
Gerbiamieji kolegos, iš tiesų būtų galima pasakyti, kad toks įstatymas tikrai reikalingas.
Tačiau dėl ko mes diskutavome 11 straipsnyje?
Dėl to, kad Vyriausybė, suteikusi paramą bankams ir išsprendusi pačią sudėtingiausią finansinės krizės dalį, išgelbėjusi bankinę sistemą, staiga gali būti priversta nedelsiant vėl prisiimti sau visus įsipareigojimus net neatsižvelgdama į situaciją.
O gal ji pardavinėdama akcijas ir panašiai staiga jas parduos labai blogu kursu.
Vadinasi, pirma, ji dės savo investicijas padėti bankams, ir, antra, dar kartą praloš nedelsdama, atsisakydama savo teisių, ir skolinsis pinigus.
Gerbiamieji kolegos, tokia formuluotė tikrai yra neapgalvota ir pavojinga.
Suprantama, ten po to yra išlyga, ar Vyriausybės nustatytomis kitomis sąlygomis.
Bet „nedelsiant ar“ palieka teisinio ginčo galimybę.
Šiuo atveju mes turėjome padaryti taip, kad Vyriausybė turėtų visas sąlygas.
Aš nežinau, sustiprėjo liberalai, „Ąžuolo“ frakcija ir tikrai tapo ąžuoliniais liberalais.
Kolegos, na, jūs tikrai tvirti, matyti, kad tvirti, bet nebūkite tokie tvirti.
Aš manau, reikėtų šiuo atveju susilaikyti.
Aš negaliu dabar paremti tokios viso įstatymo redakcijos, nes tai yra labai rimtas klausimas.
Dėkoju.
Nuomonės už ir prieš išsakytos.
Gerbiamieji kolegos, aš kviečiu balsuoti.
Kas už tai, kad įstatymo projektui būtų pritarta po svarstymo?
Prašom.
Balsavo 86: už – 59, prieš – 10, susilaikė 17.
Taigi įstatymo projektui po svarstymo pritarta.
Gerbiamieji kolegos, atkreipiu jūsų dėmesį, kad daugiau klausimų, kuriuos mes galėtume pradėti svarstyti ir priimti dabar, kol kas lyg ir nėra.
Todėl dar kartą atkreipiu dėmesį, dabar mes darysime pertraukėlę, kaip ir numatyta darbotvarkėje.
Tačiau perspėju visus, ypač tuos, kurie užsirašė kalbėti dėl Atominės elektrinės, kad posėdį pradėsime ne pirmą valandą, o pusę pirmos (12.30 val.).
Kol kas skelbiame plenarinio posėdžio rytinę pertrauką iki pusės pirmos.
Ačiū.
Darbotvarkės 1-6a klausimas – Pridėtinės vertės mokesčio įstatymo 2, 58, 91 ir 1251 straipsnių pakeitimo įstatymo projektas Nr.XIP-782.
Pranešėjas – V. Matuzas.
Priėmimo stadija.
Kviečiu gerbiamąjį Seimo narį V. Matuzą į tribūną.
Gerbiamieji kolegos, įstatymo projektas Nr. XIP-782.
Po svarstymo buvo gauta Seimo narių pataisų.
Dėl dviejų Seimo narių pataisų šiandien komitetas priėmė sprendimus.
Esminiai dalykai tai yra Seimo nario Č. Juršėno pataisa dėl 1251 straipsnio.
Jisai siūlo tą straipsnį išbraukti, komitetas tam pritarė.
Lygiai taip pat Seimo nariai V. Matuzas ir Č. Juršėnas siūlo dėl įsigaliojimo šio įstatymo, kad jis įsigaliotų nuo rugsėjo 1 d.
Komitetas tam yra pritaręs.
Ir 12.35 val. yra gautas Seimo narių pasiūlymas, kad įstatymas įsigaliotų nuo spalio 1 d.
Tai mes, matyt, turėtume dabar spręsti dėl įsigaliojimo datos.
Gerbiamieji kolegos, komitetas pritarė Seimo nario Č. Juršėno ir Seimo nario V. Matuzo pasiūlymams, kad įstatymas įsigaliotų nuo rugsėjo 1 d.
Manau, kad jeigu būtų galima pritarti komiteto nuomonei, tai tas pasiūlymas, kuris atėjo paskutinis, šiek tiek pavėluotai, automatiškai atkristų.
Ar galime pritarti?
Prašau.
Prašymas balsuoti.
Gerbiamieji kolegos, kas už tai, kad būtų pritarta?
Gerbiamieji kolegos, jūsų sujudimas jau į salę grįžo.
Dabar pastraipsniui, kadangi yra penki straipsniai.
Su visom pataisom mes tvirtinsime, kai ateis tam eilė.
Dėl 1 straipsnio.
Ar būtų už ir prieš?
Tik už.
Galima balsuoti iš karto?
Dėkoju.
Bendru sutarimu galime pritarti 1 straipsniui?
Dėkoju.
2 straipsnis.
Už, prieš, taip pat prieštaraujančių nėra.
Bendru sutarimu.
Dėkoju.
3 straipsnis.
Bendru sutarimu.
Dėkoju.
4 straipsnis.
Štai čia ir yra tos pataisos.
Prašau komiteto pirmininką jas pristatyti.
Kadangi komitetas pritarė pataisoms dėl įstatymo įsigaliojimo nuo rugsėjo 1 d., todėl jis pritarė Seimo nario Č. Juršėno pasiūlymui, kad 1251 straipsnį reikėtų išbraukti.
Gerbiamasis Česlovai, ar tenkina komiteto sprendimas?
Pristatykite trumpai.
Prašau.
Žodis jums.
Gerbiamasis Pirmininke, mielieji kolegos, kadangi čia yra kompleksinis siūlymas, jeigu iš tikro norime, kad būtų…
Šiek tiek arčiau, gerbiamasis Česlovai, nes negirdėti.
…gerbiamieji kolegos, kad būtų realūs įstatymo priėmimo ir pasirengimo jį įgyvendinti terminai, tam reikia pastumti datą.
O jeigu pastumiama data, tada 1251 straipsnis netenka prasmės.
Gerbiamasis Vytai Matuzai?
Taip, komitetas pritaria Seimo nario Č. Juršėno pasiūlymui ir prašyčiau, kad ir Seimas pritartų.
Ar galime bendru sutarimu pritarti 29 balsais, kad šias pataisas svarstytume?
Dėkoju.
Ar galime pritarti komiteto nuomonei bendru sutarimu?
Dėkoju.
Ar galime pritarti visam 4 straipsniui su ką tik patvirtinta pataisa?
Dėkoju.
5 straipsnis.
Prašom.
Taip pat yra gauta pasiūlymų.
Taip.
Dėl 5 straipsnio taip pat yra Č. Juršėno pasiūlymas.
Kartu ir mano dėl datos įsigaliojimo.
Nežinau, ar čia verta pristatyti.
Data lieka, gerbiamasis Pirmininke, ta, kuri buvo pasiūlyta, ir kuri, kiek aš supratau, buvo aprobuota.
Taip, čia tiesiog formalumas.
Ar galime pasiūlymui pritarti?
Atsiprašau.
Tik, žinoma, straipsnių numeracija pasikeičia.
Taip.
Noriu pabrėžti, kad dabar Seimas, bendru sutarimu pritardamas šiai pataisai, automatiškai atmeta gerbiamojo M. Zasčiurinsko pasiūlymą, kad būtų nuo spalio 1 d.
Ne, dėl M. Zasčiurinsko komitetas nesvarstė, bet mes jau priėmėme dėl rugsėjo 1 d.
Taigi kas dėl 5 straipsnio?
Prašom.
E. Klumbys.
Dėl vedimo tvarkos.
Gerbiamasis posėdžio pirmininke, tai dabar aš taip ir nesuprantu.
Komitetas pritaria gerbiamojo Č. Juršėno pataisai.
Taip?
Tai už tą pataisą turėtų balsuoti Seimas.
Aš ką tik klausiau.
Bendru sutarimu ir visi patvirtino.
Bet yra ir alternatyvinė pataisa spalio 1 d.
Taip.
Tai arba mes balsuojame alternatyviai, o ne bendru sutarimu, nes yra du pasiūlymai.
Čia negali būti bendro sutarimo.
Gerbiamasis kolega, yra Statuto straipsnis.
Galite panagrinėti šiek tiek atidžiau, ir jeigu Seimas apsisprendžia dėl vieno pasiūlymo ir kiti alternatyvūs atkrinta, posėdžio pirmininkas net neteikia jų balsuoti.
Gerbiamieji kolegos, gal tuomet pradėkime nuo tų pasiūlymų, kaip jie buvo pateikti.
Pirmasis pasiūlymas buvo gerbiamojo Č. Juršėno ir aš dar kartą klausiu.
Kas pritaria tai pataisai, kurią pateikė Č. Juršėnas ir V. Matuzas?
Prašom balsuoti.
Jai pritarus, kita nuomonė net nebus teikiama, kitas pasiūlymas.
Balsavo 113.
Už – 94, prieš – 4, susilaikė 15.
Taigi pataisai pritarta.
Dėl viso 5 straipsnio su ką tik patvirtinta pataisa už, prieš.
Nėra.
Ar būtų galima bendru sutarimu?
Dėkoju.
Dėl viso keturi – už, keturi – prieš.
Dėkoju pranešėjui V. Matuzui.
Už – K. Glaveckas.
Po to prieš – E. Žakaris.
Prašom.
Gerbiamieji kolegos, šis įstatymas, kaip žinote, koreguoja PVM tarifo didinimą nuo 19 iki 21 %, taip pat nuo 5 iki 9 % numato lengvatinį PVM tarifą šildymui.
Ekonomine prasme, be abejo, ir populiarumo prasme PVM didinimas nėra populiarus, nes jis mažina vartojimą.
Bet esant tokiam ekonominiam sunkmečiui ir konsoliduojant išlaidas, kai pajamos mažėja, valstybės biudžeto papildymo šaltinis, ypač žinant tai, kad tie pinigai, tas procentas bus naudojamas vadinamiesiems PPP projektams įgyvendinti, o tai skatins ekonomikos augimą, iš tikro yra neišvengiamas, kaip rodo beveik visų šalių, kurios yra papuolusios į ekonominį sunkmetį, padėtis.
Todėl siūlau pritarti šiam komiteto patobulintam įstatymo projektui.
Ačiū.
Dėkoju.
Prieš – E. Žakaris.
Po to už – A. Kubilius.
Ačiū, Pirmininke.
Gerbiamieji kolegos, aš norėčiau priminti klausimą, kurį uždaviau kandidatui į Ministrus Pirmininkus.
Ar ne svarbiau yra pirmiausia pasiekti, kad visi mokėtų mokesčius tvarkingai, o po to tik reikalui esant juos didinti?
Premjeras pripažino, kad didėjant mokesčiams atsiranda vis daugiau nesąžiningų verslininkų, bet tuo atsakymas ir pasibaigia.
Nekomentavo, ar ką nors darys, nedarys, galima, negalima.
Tai dabar išeina, kad mums yra siūloma padidinti mokestį sąžiningiems verslininkams, kurie dar gali mokėti, o kurie negali, tegul arba nelegaliai ką nors daro, arba bankrutuoja.
Lygiai tas pats ir žmonėms.
Sumažinome atlyginimus, pajamas, o kainos visiems pakils.
Bet alternatyvos nesiūlome.
Juo labiau kad padidinus dar metų pradžioje vienu procentu, statistika aiškiai rodo, kad PVM surinkimas sumažėjo.
Ir kalbos, kad būtų dar kitaip buvę, tai čia yra kas būtų, jeigu būtų.
Balsuosiu prieš.
Dėkoju.
Už – A. Kubilius.
Po to prieš – A. Šedžius.
Gerbiamieji kolegos, visų pirma aš noriu reaguoti į pono E. Žakario kalbą, nes akivaizdu, kad čia yra keletas loginių klaidų.
PVM surinkimas, lyginant su planu, šiais metais visą laiką buvo mažesnis ir atsiliko ne dėl to, kad mes praeitų metų pabaigoje padidinome vienu punktu PVM mokestį, o todėl, kad ekonomika ir vartojimas smuko kur kas greičiau, negu mes galėjome planuoti praeitų metų pabaigoje.
Su tuo susiduria visos pasaulio valstybės, t. y. kad recesija gilesnė, negu buvo galima planuoti.
Dabar antras dalykas.
Gerbiamieji kolegos, iš tikrųjų mes turime matyti visą vaizdą.
Ne atskirą mokestį, o visą vaizdą.
Vaizdas, kaip žinote, yra toks, kad kitais metais deficitas, jeigu nieko nedarysime, pasieks 13,7 % BVP, arba maždaug 13 mlrd. Lt.
Akivaizdu, kad tokio deficito išlaikyti mūsų valstybė negalėtų, o tai reiškia, kad negalėtume finansuoti nei atlyginimų, nei pensijų, nei visų kitų dalykų.
Turime ieškoti veiksmų, kaip sumažinti deficitą, ir tuos veiksmus mes nuosekliai ir siūlome įgyvendinti.
Žinote apie mūsų nacionalinio susitarimo pateiktą planą.
Jame yra numatyta įvairių priemonių, taip pat ir PVM didinimas.
Noriu pasakyti, kad iš tikrųjų kalbantis ir su asocijuotomis verslo struktūromis, ir su profesinėmis sąjungomis labai akivaizdu, kad jos, svarstydamos racionaliai, o ne politiškai, svarstydamos konstruktyviai visos asociacijos supranta, kodėl reikia šiuo metu didinti PVM mokestį.
Aš noriu jums dar kartą perskaityti tai, kas yra parašyta protokole tariantis su įvairiomis asocijuotomis verslo struktūromis.
Ir su pramonininkais, ir su verslo darbdaviais, Verslo konfederacija, Pramonės ir prekybos rūmais.
Noriu priminti, kaip skamba šio susitarimo 13 punktas.
„Asocijuotos verslo struktūros supranta pridėtinės vertės mokesčio tarifo didinimo 2 procentiniais punktais, kaip laikinos priemonės, svarbą siekiant subalansuoti viešuosius finansus ekonomikos sunkmečio sąlygomis.
Dar daugiau – verslo asocijuotų struktūrų atstovai priėjo bendrą nuomonę, kad PVM didinimas 2 procentiniais punktais šioje situacijoje būtų verslui mažiausiai skausmingas mokestinis sprendimas.“
Labai panašiai PVM didinimą vertinimą ir profesinės sąjungos.
Gerbiamieji kolegos, baigdamas noriu pasakyti, kad jūs turite suprasti, kodėl yra siūloma didinti PVM, ir kas bus, jeigu mes nepriimsime šio sprendimo.
Tai reikš, kad turime daugiau mažinti atlyginimus arba daugiau mažinti pensijas.
Pasirinkimas tik toks.
Dėkoju.
A. Šedžius.
Nėra salėje.
V. P. Andriukaitis.
Taip pat nematau.
V. Mazuronis.
Prašom.
Labai ačiū.
Gerbiamasis premjere, na, negąsdinkite mūsų ir visos Lietuvos.
Jeigu jūs nesugebate atrasti kitų kelių, tai nereiškia, kad jų nėra.
Mielieji kolegos, ką reiškia PVM padidinimas?
Pirma, tai reiškia kainų didėjimą.
Kaip pasekmė yra vartojimo mažėjimas.
Vartojimo mažėjimo pasekmė yra gamybos susitraukimas, šešėlinio sektoriaus didinimas ir, svarbiausia, daugiau mokesčių nesurinksite.
Aš kviečiu tuos, kurie pasisako už tą bloką pasekmių – kainų didėjimą, vartojimo mažėjimą, gamybos susitraukimą, šešėlinio sektoriaus didinimą, tie balsuokite už pritardami šiam įstatymui.
Kurie nori išvengti šitų pasekmių, tie balsuokite prieš.
Manau, kad antras variantas – balsuoti prieš yra teisingesnis, o gerbiamojo premjero nuolatinės kalbos apie neva visuotinį susitarimą ir apie neva kito kelio nebuvimą yra niekas kitas, kaip nesugebėjimas valdyti valstybės.
Dėkoju.
Prieš – J. Veselka.
Gerbiamieji kolegos, kai premjeras tvirtina, kad…
Atsiprašau, gerbiamasis Vyteni, kai skelbėme jūsų kvietimą, jūs nebuvote savo vietoje, dovanokite, bet suteikėm žodį kitam Seimo nariui.
Dabar Seimo narys J. Veselka.
Gerbiamieji kolegos, kai klausau premjero tvirtinimų, kad verslo struktūros pritaria šitiems sprendimams, manau, Dieve mano, kiek mums Europos Sąjunga pakenkė.
Jeigu nebūtų išrinktas į Europos Parlamentą gerbiamasis V. Uspaskichas, tikrai verslo struktūros nepritartų.
Dabar toks gudrus buvo žingsnis padarytas – pagrindiniai verslininkai išvaryti į Europą.
Nežinau, kas ten perėmė vadovauti, nes kaip nori gali verslui kenkti, vis tiek jie pritaria.
Tai iš tikrųjų mūsų labai kebli padėtis.
Tai, pirma, noriu, kad V. Uspaskichas sugrįžtų į Lietuvą, pradėtų vadovaut verslininkam.
O antra, gerbiamasis premjere, matote, kas išeina: mažinat algas, mažinat perkamąjį pajėgumą, didinat kainas, dar labiau skriaudžiat verslą, nes pardavimai vidaus rinkoje bus sunkesni, todėl į šiuos sprendimus nežiūrint kompleksiškai jie tikrai tik gilins krizę.
Ar jūs kada sakot žodį „prasiskolinimas“?
Na, jūs jau žengėt didelį žingsnį prasiskolinimo linkme – už 9,3 % pasiskolinot 0,5 mlrd. eurų, kai galima už 3,5 pasiskolint iš šito TVF.
Jūs vykdot viską, ką pasako TVF ir Europos Komisija, o apie mus nieks negali geriau žinot už mus pačius.
Todėl tas jūsų nuolankus visąlaik mojavimas TVF’u ir Europos Komisija man primena tarybinius laikus – Leninu ir K. Marksu.
Na, gyvenkim realų gyvenimą.
Šita prielaida, kai vien tik PVM didinam ir mažinam algas… 
Tikrai lapkričio ar gruodžio mėnesį bus dar giliau, reikės didinti, todėl negalima pritarti.
Šiaip būtų galima suprasti, jeigu kitų variantų nebūtų.
Dėkoju.
Ir ketvirtasis prieš – V. P. Andriukaitis.
Prašau.
Dėkoju, gerbiamasis Pirmininke.
Gerbiamasis kolega Andriau Kubiliau, aš norėčiau jus patikinti, kad jūs išties nebuvote galutinai pasirašę jokio susitarimo nei su profesinėmis sąjungomis, nei su darbdaviais.
Tai, kad jūs sėdėjot, kalbėjot ir tarėtės, kad yra koks nors supratimas, nereiškia, kad jūs esate pasiekę galutinį susitarimą.
Net ir vakar po jūsų pietų prieita tiktai prie vienintelės išvados tarp profesinių sąjungų ir jūsų, kad jūs toliau derėsitės, bet derybų paketas turėtų būti pateiktas visas.
Dabar kalbant apie tai, gerbiamasis kolega Andriau Kubiliau, galim pasakyt, kad jūsų Vyriausybė išties blogai diagnozavo ekonomikos būklę 2008 m. gruodžio mėnesį ir dėl to spartus mokesčių didinimas privertė dalį sektoriaus pereiti į šešėlį.
Atrodo, kad iš daugiau kaip 200 tūkstančių subjektų, kurie mokėjo mokesčius, šiandien tik 160 tūkst. įmonių geba mokėti, kitos arba šešėly, arba persiregistruoja, arba dar kur nors kitur.
Štai didinimas dabar šio pridėtinės vertės mokesčio tarifo iki 21 %, nesubalansavus, neišsprendus visų klaidų, neperžiūrėjus strategiškai ir struktūriškai visų krypčių, reiškia dar kartą buhalterinį ir lengviausią ėjimą prie problemos sprendimo, neįvertinant nei atskirų šakų, nei atskirų ūkio sektorių padėties, nei gyventojų mokumo galimybių.
Taip spręsti uždavinių tikrai negalima.
Priešingu atveju, jūs esat makroekonominių rodiklių buhalterinis įkaitas ir nieko daugiau.
Tai šiuo atveju dovanokit, bet priimt tokį sprendimą išties yra nedovanotina klaida.
Todėl siūlyčiau ne nuo rugpjūčio 1 d., bet iš viso atsisakyt to sprendimo ir dar iki rugpjūčio diskutuot su visa visuomene…
Laikas!
…koks sprendimas yra pats geriausias.
Balsuosiu prieš.
Dėkoju.
Per šoninį mikrofoną – M. Zasčiurinskas.
Prašau.
Gerbiamasis Pirmininke, aš dėl vedimo tvarkos.
Kaip žinome, jūs esate visiems teisingas ir vienodai teisingas.
Ačiū už komplimentą.
Tiktai nelabai supratau, kodėl jūs… 
Stengiuos pataikaut, nes pas mus labai įprasta, kad kol nepasakysi komplimento, tai nebūsi išklausytas.
Aš labai įtariai vertinu vyrų komplimentus, bet tiek to, sakykit.
Taip, na, ką darysi.
Gerbiamasis Pirmininke, jūs atėmėte iš manęs galimybę, ir ne tik iš manęs, iš grupės Seimo narių, pateikti savo pasiūlymą, taip pat atėmėte galimybę ir Seimo nariams išgirsti šį pasiūlymą.
Aš sąmoningai dabar kalbėdamas dėl vedimo tvarkos neturiu čia pasiėmęs Seimo statuto, nes puikiai suprantu, kad kiekvienu atveju galima surasti bet kokį straipsnį, dėl kurio antrą kartą ginčytis jau nesuteikiama galimybė.
Todėl noriu atkreipti dėmesį į tai, kad gerbiamojo kolegos Egidijaus pasiūlymas bent jau pasiūlymus teikti balsuojant alternatyviai būtų buvęs kompromisinis variantas.
O dabar, kartoju dar kartą, nes gal patiko jums komplimentus išgirsti, būdamas visiems teisingas, jūs atėmėte galimybę tiek iš manęs, tiek iš mūsų grupės, kuri siūlo šį pasiūlymą, tiek iš Seimo narių.
Ačiū.
Dėkoju.
Norėčiau atkreipti jūsų dėmesį į 118 straipsnio 7 dalį: „Dėl skaičių balsuojama jų didėjimo tvarka.“
Taigi niekur nereikalaujama alternatyvaus balsavimo.
Įsivaizduokite, kaip mes pateiktume alternatyviai – dėl dviejų datų galima, o jeigu tų datų yra keturios?
Taigi pateikus pasiūlymą pagal datas didėjimo skaičių tvarka yra rugsėjo 1 d., spalio 1 d. ir t. t.
Taigi, Seimui apsisprendus dėl rugsėjo 1 d., automatiškai spalio 1 d. variantas atpuolė.
Taip yra surašyta ir Statute.
Prašau.
V. Gapšys.
Gerbiamasis Pirmininke, noriu atkreipti dėmesį, kad visa tarptautinė praktika ir visose pasaulio valstybėse balsuojama dėl labiausiai nutolusio pasiūlymo, po to, jeigu jam nepritariama, einama prie mažiau nutolusio.
Tai labiausiai nutolęs buvo spalio 1 d. pasiūlymas, dėl jo reikėjo balsuoti.
Jeigu jam būtų nepritarta, reikėjo balsuoti dėl rugsėjo 1 d., galiausiai, jeigu jam būtų nepritarta, būtų likusi rugpjūčio 1 d.
Tai būtų logiška priėmimo procedūra.
118 straipsnio 7 dalis: „Dėl skaičių balsuojama jų didėjimo tvarka“.
Gerbiamieji kolegos, aš nutraukiu diskusijas ir skelbiu balsavimą dėl įstatymo projekto Nr. XIP-779 – Gyventojų pajamų mokesčio įstatymo 9 straipsnio pakeitimo įstatymo projekto.
Kas pritaria, balsuoja už, kas turi kitą nuomonę, balsuoja kitaip.
Gerbiamieji kolegos, sustabdysim balsavimą, nes ne tas įstatymas, čia po ilgų diskusijų šiek tiek ne ten akis nuklydo.
Įstatymo projektas Nr. XIP-782 – Pridėtinės vertės mokesčio įstatymo 2, 58, 91 ir 1251 straipsnių pakeitimo įstatymo projektas.
Kas už, balsuoja už, kas turi kitą nuomonę, balsuoja kitaip.
Balsavo 118.
Už – 66, prieš – 34, susilaikė 18.
Pridėtinės vertės mokesčio įstatymo 2, 58, 91 ir 1251 straipsnių pakeitimo įstatymas priimtas.
Replikos po balsavimo.
Prašau.
V. Mazuronis.
Gerbiamasis Pirmininke, aš esu priverstas padaryti pastabą, jog pasiūlymai negali atpulti, jie gali atkristi. (Balsai salėje)
Deja, bet gali ir atpulti, nes tai yra sinonimai.
(Balsai salėje) E. Klumbys.
Prašau.
Lituanistinės pamokėles tęsiasi.
Žodis jums.
Ne, aš nuo lituanistinių pamokėlių prie aritmetinių.
Aš nelabai suprantu, kai jūs aiškinote, kad reikia teikti didėjimo tvarka pagal skaičius, juk gerbiamojo Č. Juršėno pasiūlyme buvo pirmoji diena ir gerbiamojo M. Zasčiurinsko pasisiūlyme irgi buvo pirmoji diena.
Tai kuo čia dėti tie skaičiai, irgi nelabai suprantu.
Aš gal paaiškinsiu.
Rugsėjis yra 09 mėnuo, o spalis yra l0 mėnuo.
Jeigu jūs neskiriate, tai, dovanokite, tikrai neturiu tiek įtaigos, nesu A. Kašpirovskis.
Prašau.
Gerbiamasis M. Bastys.
Žodis jums.
Dėkoju, gerbiamasis Pirmininke.
Aš norėčiau repliką po balsavimo Ministrui Primininkui.
Ministras Pirmininkas motyvuoja, kodėl galima priimti šį įstatymą, remdamasis verslo asocijuotom struktūrom, bet šis mokestis yra skirtas visiems vartotojams.
Aš manau, pirmiausia reikėtų suderinti su visais Lietuvos gyventojais, su visais 3 mln., kurie šiandien eina į parduotuves ir perka vienus ar kitus produktus.
Pirmiausia tai paliečia šitą žmonių sluoksnį.
Kai kalbama apie pensijas, tai pensijos yra visai kitais įstatymais reguliuojamas dalykas.
Tai nėra dalykas, visiškai susietas su pridėtinės vertės mokesčiu.
Dėkoju.
Gerbiamieji kolegos, aš nutraukiu diskusijas ir replikas po balsavimo. (Balsai salėje)
Dėl vedimo tvarkos?
Prašom.
Dėl koncentracijos į Ministrą Pirmininką.
Aš padariau klaidą – aš balsavau prieš.
Pataisyme protokolui.
Prašom.
Gerbiamasis A. Šedžius.
Gerbiamasis Pirmininke, neužsiskaitė balsas, bet aš tikrai balsavau prieš.
Už?
Ne.
Dovanokit.
Aš balsavau prieš, bet kažkodėl nesuveikė.
Gerai.
Įrašome į protokolą, kad balsavote prieš.
A. Kubilius.
Prašom.
Gerbiamieji kolegos, aš džiaugiuosi, kad socialdemokratai jau pradeda blaškytis, kai mato, kad ir profesinės sąjungos, ir verslas supranta logiką, kodėl reikia tokių sprendimų.
Tą patį supranta ir mūsų kaimynai estai ir latviai, kurie tokius sprendimus neseniai padarė.
Apie panašius sprendimus svarsto kaimynai lenkai.
Dar sykį noriu priminti ir tą paprastą dalyką, kad visi mes turime kartu ieškoti sprendimų, kaip mažinti deficitus ir kaip mažinti valstybės skolas.
Aš laukiu iš socialdemokratų kokių nors racionalesnių pasiūlymų, kurie leistų spręsti problemas, ne vien tik prieštarauti mūsų pateiktiems pasiūlymas ir ne vien tik siūlyti progresinį mokestį, kurį vakar J. Olekas siūlė kaip vienintelį receptą ir kurį įgyvendinus reikėtų gyventojų pajamų mokestį didinti maždaug dvigubai.
Gerbiamieji kolegos, aš raginu imti pavyzdį iš visuomenės organizacijų, kurios šioje situacijoje ir atsakomybę, ir konstruktyvumą supranta kur kas giliau negu čia, Seime, kai kurios opozicinės partijos iki šiol demonstruoja.
Aš dėkoju tiems Seimo nariams, kurie, nepaisant visų karštų diskusijų, priėmė šį svarbų sprendimą.
Dėkoju.
Gerbiamieji kolegos, patikslintais duomenimis, kurie balsavo ir nesipainiojo: už – 65, prieš – 36, susilaikė 18.
Pridėtinės vertės mokesčio įstatymo 2, 58, 91 ir 1251 straipsnių pakeitimo įstatymas priimtas.
Prašom.
J. Olekas.
Ačiū, gerbiamasis Pirmininke.
Aš noriu patikslinti Ministrui Pirmininkui, kad mūsų siūlymas įvesti progresinius mokesčius nereikalauja padvigubinti viso tarifo.
Reikia tik padidinti 10–15 % tarifų viršutinę ribą.
Bet kartu, gerbiamasis premjere, sutaupytume visus mokesčius į „Sodros“ biudžetą ir Privalomojo sveikatos draudimo biudžetą.
Faktiškai žmonėms išliktų pensijos ir medicinos pagalba tokio lygio, kokio dabar yra, arba net būtų galima surinkti daugiau lėšų.
Todėl siūlau labai rimtai apsvarstyti.
Antras dalykas.
Jūs dažnai sakote, kad pritarė profesinės sąjungos, kitos asociacijos.
Deja, jos tik tarėsi su jumis, jokio pritarimo jūs dar neturite.
Kitas darbotvarkės klausimas 2-1b – Pridėtinės vertės mokesčio įstatymo 2, 58, 91 ir 1251 straipsnių pakeitimo įstatymo projektas Nr. XIP-782.
Kviečiu į tribūną Biudžeto ir finansų komiteto atstovą, pranešėją kolegą V. Matuzą.
Prašom.
Svarstymo stadija.
Gerbiamieji kolegos, gerbiamasis posėdžio pirmininke, Pridėtinės vertės mokesčio įstatymo projektas yra pateikto biudžeto projekto lydimasis projektas.
Šiuo teikiamu įstatymo projektu Vyriausybė siūlo padidinti standartinį pridėtinės vertės mokesčio tarifą dviem procentiniais punktais – nuo 19 iki 21 %.
Pridėtinės vertės mokesčio papildomos pajamos galėtų sudaryti apie 300 mln. Lt, o kitais metais – apie 660 mln. Mūsų komitetas, t. y.
Biudžeto ir finansų komitetas, kaip pagrindinis komitetas apsvarstė šį projektą, apsvarstė pateiktus pasiūlymus ir priėmė sprendimą pritarti įstatymo projektui Nr. XIP-782.
Balsavimo rezultatai: 6 – už ir 2 susilaikė.
Prieš nebuvo.
Dėkoju, gerbiamasis pranešėjau.
Yra užsirašiusių dalyvauti diskusijoje 11 kolegų Seimo narių.
Kviečiu pirmiausia kalbėti diskusijoje frakcijos vardu kolegą A. Butkevičių.
Prašom.
Gerbiamasis posėdžio pirmininke, gerbiamieji kolegos, keletą minčių norėčiau pasakyti dėl pateiktų mokesčių įstatymų projektų.
Aišku, šiuo metu kalbama apie Pridėtinės vertės mokesčio įstatymą.
Buvo išsakyta daug emocijų dėl šio tarifo didinimo iki 21 %.
Bet tos emocijos, aš manau, tikrai nėra pagrįstos, nes šiuo metu tarifas yra tikriausiai didinamas paprasčiausiai dėl to, kad finansinė ekonominė situacija Lietuvoje blogėja.
Jeigu mes gruodžio mėnesį būtume vieni kitus išgirdę ir mokėję įsiklausyti į teikiamus pasiūlymus, tai šiandien, manau, vargu ar būtų reikėję kalbėti apie pridėtinės vertės mokesčio tarifo didinimą iki 21 %.
Net pajuokausiu, kaip bus su autorių teisėmis.
Vis dėlto gruodžio mėnesį ir Socialdemokratų frakcija, ir kiti iš opozicinių frakcijų siūlė palikti kai kuriuos tarifus mažesnius, bet jiems nebuvo pritarta (tai ir dėl 9 % už šilumos energijos tiekimą, ir dėl vaistų).
Vis dėlto praėjus keliems mėnesiams Vyriausybė grįžo prie tų pačių idėjų, kurios buvo siūlomos anksčiau.
Bet vis dėlto reikėtų pateikti išsamią analizę, gal tai turėtų padaryti Finansų ministerija, kiek per tą laikotarpį dėl to, kad nebuvo atsižvelgta į kai kurias mokesčių įstatymų pataisas arba į atskirus projektus, kuriuos teikė anksčiau opozicinių frakcijų Seimo nariai, nukentėjo kai kurių mūsų ūkio subjektų tarpusavio atsiskaitymai, taip pat sumažėjo apyvarta mūsų šalyje, sumažėjo eksportas, kokia dalis buvo prarasta rinkos užsienyje ir viduje.
Manau, kad ta faktinė situacija ir privertė nueiti lengviausiu keliu – padidinti PVM tarifą, nes jis yra labai lengvai administruojamas ir iš dalies jį sunkiau nuslėpti.
Bet kyla elementarūs klausimai, ką darysime, jeigu to mokesčio padidinimas pablogins įmonių situaciją ir mokesčių mokėtojų skaičius dar sumažės, pasibaigus šiems metams?
Ką kalbėsime toliau ir kokios bus teikiamos pataisos?
Socialdemokratų frakcija nepritaria šitam įstatymo projektui.
Kviečiu kalbėti diskusijoje kolegą A. Šedžių.
Prašom.
Gerbiamasis posėdžio pirmininke, gerbiamieji kolegos, iš tiesų pridėtinės vertės mokestis yra vartojimo mokestis ir jo padidinimas mažina vartojimą, todėl labai aiškiai parašyta aiškinamajame rašte: „galimos neigiamos priimto įstatymo pasekmės ir priemonės“.
Cituoju: „(…) tačiau tikėtina, kad dalis tarifo padidėjimo bus perkelta vartotojams, nes konkurencija dėl pirkėjų šį procesą turėtų slopinti.“
Gerbiamieji, iš tiesų konkurencija tarp pirkėjų yra, bet ji jau yra stipriai padidėjusi ir pasiekusi maksimalią ribą.
Taigi konkuruoti mažinant savo pelnus jau nebeįmanoma todėl, kad kai kurios įmonės, ne tiktai kai kurios, bet dauguma įmonių dirba jau be jokio pelno, kad tiktai sugebėtų išsilaikyti rinkoje.
Aš manau, kad 2 % sumažinti dar ir savo kainą, kuria prekiauja, iš tiesų būtų neįmanoma, nes įmonės tada turėtų dirbti nuostolingai.
Tai pirmas dalykas.
Antras dalykas, tai labiausiai palies didžiąją dalį Lietuvos gyventojų.
Labai stipriai pajaus 2 procentinių punktų pridėtinės vertės tarifo didinimą tie, kuriems reikia įsigyti būtiniausias prekes, maisto prekes, nes būtent maisto prekės ir sudaro dabar didžiausią pirkinių dalį pirkėjo krepšelyje.
Padidinus šitą mokestį 2 procentiniais punktais, atsiras tokių, kurie neišgalės susimokėti mokesčių žiemą, kada bus šildymas, kuris irgi, tikėtina, pabrangs, bei visų komunalinių mokesčių.
Kaip mes žinome, šiais metais yra planuojama sumokėti ne 12, o tiktai 11 pensijų.
Galime kalbėti, kad pensijos bus atidedamos kas mėnesį po dešimt dienų, vėluos ar panašiai, galutinis rezultatas vis tiek tas pats: šiais metais bus sumokėta jų vienu mėnesiu mažiau.
Manau, kad šito mokesčio įvedimas labai stipriai atsilieps socialinėms grupėms, ir ne tiktai, sakykim, pensininkams, bet ir šeimoms, kurioms reikalinga socialinė parama.
Ji taip pat yra sumažinta, o kai kuriose savivaldybėse trūkstant lėšų yra sąmoningai stabdomas tokios paramos išmokėjimas.
Pagalvokime apie tuos gyventojus, kurie gyvena sunkiausiai, kurie gauna mažiausias pajamas, padauginkim 400–500 Lt iš 2 % ir pamatysime, kokia suma jiems padidės ta našta ir dėl šito mokesčio.
Tada su tokiais gyventojais pasišnekėję galime paklausti, ką jiems reiškia 10 Lt ar 20 Lt per mėnesį, jie jums paaiškins ir tikrai suprasit, kad tokių dalykų, kaip didinti pridėtinės vertės mokestį nedarant tam tikrų išlygų sunkmečiu, galima prisidaryti daug problemų ir turėti didelį socialinį sprogimą.
Taigi siūlau nepritarti pridėtinės vertės mokesčio didinimui, o jeigu ir pritarti, tai su tam tikrom nuolaidom, kurias reikėtų daryti taikant mažesnį PVM tarifą būtiniausioms prekėms, t. y.
maisto prekėms ir kitoms.
Labai ačiū.
Dėkoju.
Kviečiu kalbėti diskusijoje B. Vėsaitę.
Prašom.
Gerbiamieji kolegos, pridėtinės vertės mokesčio didinimą sunkmečio sąlygomis traktuoju kaip iš tikrųjų didžiosios mokesčių naštos pernešimą ant silpniausiųjų pečių.
Visi – ar tu esi socialiai remtinas, ar Seimo narys, visi esam duonos valgytojai, mėsos vartotojai ir pridėtinės vertės mokesčio didinimas iš esmės mažina pensijas, mažina neįgaliųjų socialines pašalpas, be to, ką dar planuoja jiems Vyriausybė.
Iš kitos pusės, tikrai neskatina verslo.
Verslas bus priverstas dar mažinti darbuotojams atlyginimus, o kai kuriuos ir atleisti.
Dar vienas dalykas, kas yra prognozuojama, tai padidės verslo, nueinančio į šešėlį, procentas.
Jau dabar prognozuojama, kad 5 % verslo dirba šešėlyje ir nemoka mokesčių.
Didindami pridėtinės vertės mokestį, be abejo, mes dar labiau patraukiam verslą į šešėlį ir niekas dėl to negali ginčytis.
Aš konstatuoju, kad šita Vyriausybė neįgali vykdyti biudžeto pildymo strategijos ir dar, tiesą sakant, kenkia mūsų verslui, mūsų investiciniam patrauklumui su tokiais įstatymais kaip Nepilnamečių apsaugos nuo neigiamos informacijos, kur, tiesą sakant, ir europinė parama yra nutraukiama, ir nė vienas progresyviai mąstantis verslininkas į tokią tamsią šalį neinvestuos savo lėšų.
Dar vienas klausimas, kurį norėčiau aptarti.
Ačiū Dievui, kad valdančiajai daugumai užteko proto nedidinti pridėtinės vertės mokesčio šildymui, vaistams ir knygoms.
Socialdemokratai buvo iš anksto įspėję apie šitas grėsmes.
Aš matau, kad konservatoriai iš tikro galbūt ir po laiko, bet taiso savo klaidas.
Ir vis dėlto prisidėčiau prie savo kolegų, kad, tarkime, pridėtinės vertės mokesčio mažinimas maisto produktams daliai Lietuvos bėdžių tikrai padėtų išgyventi šitą sunkmetį.
Aš siūlau dar iki įstatymo priėmimo padiskutuoti dėl pridėtinės vertės mokesčio mažinimo mėsos produktams, dėl akcizo mažinimo ir kitų dalykų, dėl kurių mes negalime konkuruoti su aplinkinėmis valstybėmis.
O dabar galiu pasakyti, kad nepritariu pridėtinės vertės mokesčio mažinimui, nes tai visu sunkumu gula ant pačių finansiškai neįgaliausių žmonių pečių.
Dėkoju.
Kviečiu į tribūną dalyvauti diskusijoje kolegą B. Paužą, o Seimo posėdžiui toliau pirmininkaus Seimo Pirmininkas A. Valinskas.
Prašom.
Dėkoju Seimo posėdžio pirmininkui.
Gerbiamieji kolegos, suprantama, kad PVM didinimas yra gana sudėtingas ir daugialypis procesas, kuris lemia labai daug mūsų pačių gyvenimo sričių, ypač gamybininkų gyvenimo pusę dėl to, kad dalis oficialios gamybos per visus šituos didinimus nueina į šešėlinę ekonomiką.
Šiandieną mes labai dėkingi gerbiamajam premjerui, kad jis tokią išsamią kalbą pasakė prieš svarstant ankstesnį įstatymą ir labai skaudžiai reagavo į Socialdemokratų frakcijos veiklą.
Aš noriu pasakyti štai ką.
Mes, svarstydami biudžetą Kaimo reikalų komitete prieš keletą savaičių, Finansų ministerijos atstovės paklausėm: gerai, padidinom žiemą mėsos ir mėsos produktų PVM nuo 5 iki 19 %.
Sakykit, ką darė šitas padidinimas, kokia yra dinamika, padidėjo surinkimas, sumažėjo?
Sako: atsakyt negaliu šiandieną, aš atsakysiu raštu.
Mes suformulavom klausimus ir gavom atsakymus.
Ir ką jūs manot?
Atsakymai tokie, kad kiek už mėsą surinko, mažiau ar daugiau, pasirodo, niekas ministerijoj nežino.
Tai klausykit, gerbiamasis Kubiliau, aš labai atsiprašau, jūs gražiai kalbat dabar, bet paklausykit vieną kartą.
Mes darome tokią akciją, kai žmonėms būtiniausiems produktams padidiname nuo 5 % iki 19 % PVM, tai ne kokie degtukai, ir nežinome šiandien rezultatų, ką davė, ką davė šis padidinimas.
Daugiau surinkome mokesčių, mažiau surinkome mokesčių, kas nukentėjo dėl šito dalyko, kiek į Lenkiją nuvažiavo?
Geras metodas tautiečius nuo mėsos atpratinti ir daugiau prie augalinės produkcijos juos kreipti, tai sveikatos požiūriu taip, bet, deja, taip neįvyko.
Tautiečiai važiuoja į Lenkiją pirkti mėsos, ten pigesnė mėsa, nes dabartinis europarlamentaras, komisaras, iš šios tribūnos žiemą visada sakė: jūs pakentėkite, mes didiname PVM, lenkai taip pat tuoj pat padidins.
Deja, lenkai nepadidino.
Gerbiamasis premjere, galbūt reikėtų šiandien suskaičiuoti, ką davė šitas mėsos PVM padidinimas, ir galbūt nuimti nuo tautos tą naštą?
Galbūt reikėtų šiandien ne didinti, o mažinti mėsos PVM.
Jūs politiškai visada gražiai atsišaudote, bet konkrečių žingsnių, konkrečių skaičiavimų Seimui kol kas nepateikėte.
Taigi aš siūlyčiau suskaičiuoti, ką duoda visi šitie didinimo dalykai, tada ateiti į Seimą ir siūlyti tuos momentus.
Dabar siūlyčiau kolegoms tikrai nepritarti šiam PVM didinimui.
Ačiū.
Dėkoju.
Kviečiu į tribūną A. Sysą, po to – J. Oleką.
Ačiū, Pirmininke.
Gerbiamieji kolegos, džiugu buvo klausyti Ministro Pirmininko kalbos apie tai, kaip gerai sutaria su profesinėmis sąjungomis, teko skubiai gauti paskutinius pasiūlymus.
Gerbiamieji, bijau, kad nors skubinama labai greitai (…) įgaliotą asmenį, kuris pasirašys šį susitarimą, bet kiekvieną dieną aš gaunu vis kitokį susitarimo variantą.
Dar vakar aš turėjau susitarimo variantą, kuriame buvo darbo santykių liberalizavimo klausimai, bet kai tik profesinės sąjungos pasakė – ne, šiandien su grifu „labai skubu“ išplatintam profesinėms sąjungoms jau šitų punktų nėra.
Manau, dar kartą norite apmulkinti ir tuos partnerius, kurie iš paskutiniųjų jumis tiki.
Bet pažiūrėkime, kas gi parašyta šiame susitarime dėl mokestinės aplinkos optimizavimo.
Supaprastinant pridėtinės vertės, laikinai padidinti PVM 2 %, svarstyti pelno mokesčio tarifo mažinimo iki 15 % galimybes, nuo 2009 m. rugpjūčio 1 d. iki 2009 m. gruodžio sumažinti dyzelio akcizą iki šiuo metu ES nustatyto minimalaus lygmens.
Gerbiamieji, ar ne tą darė opozicija Kalėdų vakarą, kai jums įrodinėjo, kad nedidinkite pelno mokesčio ir nedidinkite akcizo tiek, nes jo nesurinksite?
Dabar, po septynių mėnesių, praradus daug biudžeto pinigų, grįžtama prie to, kas buvo tūkstantį kartų pasakyta iš šios tribūnos.
Kas rašoma toliau?
Palaipsniui įvesti nekilnojamojo turto mokestį, siekiant nepagilinti krizės nekilnojamojo turto rinkoje.
Iki 2010 m. rugsėjo 1 d. išlaikyti 9 % lengvatinį PVM tarifą šildymui, tabakui, (…) ir kitiems.
Taigi, gerbiamieji, mes dabar svarstome PVM įstatymo projektą.
Jau mano kolegos sakė, tai vartojimo mokestis.
Kas atsitinka, kai mažini atlyginimą ir didini vartojimo mokestį?
Ar vartojimas nuo to didėja?
Todėl labai gerai nuskambėjo Biudžeto ir finansų komiteto pirmininko pasakymas: galėtų sudaryti surinkimas daugiau, tiek procentų galėtų sudaryti.
Manau, tas žodis „galėtų“ taip ir liks „tik galėtų sudaryti“, kad kažkas kažką surinks.
Kai šioje salėje praeitą savaitę mes sumažinome valstybės tarnybai, politikams, teisėjams, pareigūnams darbo užmokestį kai kam 25 %, 18 % mažiausiai, kai yra parašyta, kad bus sumažintas bazinis darbo užmokesčio dydis 200 apie 50 tūkst. dirbančių biudžetiniame sektoriuje, manau, kad šitie 2 % vargu ar bus surinkti.
Ką daro žmonės?
Pažiūrėkite, kokie straipsniai spaudoje.
Paprasčiausiai eina pirkti iš pigesnio segmento, tas pigesnis segmentas parduoda produkciją su modifikuotais augalais ir visokiais kitokiais dalykais.
Ar yra sveikas dalykas, yra atskira diskusija, tai bandoma uždrausti.
PVM, kaip sakiau, vartojimo mokestis.
Kitos šalys, tai ir kiti kolegos minėjo, maistui, kaip būtiniausiai priemonei, turi lengvatų, apie tai opozicija irgi ne vieną kartą šnekėjo.
Deja, jeigu pas mus maistui lengvatos nėra ir nebus, vadinasi, dar papildomai padidinsime 2 %, tai manau, per sveikatos apsaugą, t. y. po to gydant dalį žmonių, kurie maitinsis nepilnaverčiu maistu, valstybė praras kur kas daugiau pinigų.
Kaip prieš tai kalbėjo kolega Bronius, kas girdėjo, koks efektas iš to PVM?
Turbūt čia ginčo nebūtų ir dabar mes nestovėtume tribūnoje, jeigu premjeras būtų ne karštai kalbėjęs apie tai, kaip sutaria su socialiniais partneriais, o būtų išėjęs ir pasakęs, kad štai gruodžio mėnesį mes padidinome PVM maistui ir iš to surinkome tiek milijonų litų.
Kai pasižiūri į PVM surinkimą, tai efektas atvirkščias – PVM surinkta ne daugiau, o mažiau.
Todėl siūlymas dar kartą didinti PVM 2 % vargu ar sprendžia pagrindinį dalyką, ką reikėtų spręsti, t. y. vartojimo didinimą.
Ėjimas tuo keliu, kad didiname vartojimo mokesčius ir mažiname realias žmonių pajamas, už kurias jie perka tas vartojimo priemones, vargu ar duos efektą.
Dėkoju.
Kviečiu į tribūną Seimo narį J. Oleką, po to – K. Daukšys.
Ačiū, gerbiamasis Pirmininke.
Gerbiamieji kolegos, čia šiandien kalbant dėl Pridėtinės vertės mokesčio įstatymo pakeitimų keletą kartų kilo klausimas, o ką davė pridėtinės vertės mokesčio padidinimas.
Atsakymą mes galime labai nesunkiai rasti iš prieš tai mūsų svarstyto klausimo.
Pažiūrėkime, kiek planuojama surinkti pridėtinės vertės mokesčio įvedus šiuos padidinimus?
Planuojama surinkti 1 mlrd. 200 mln. mažiau, nei buvo surenkama, kai buvo mokesčių lengvatos, kai buvo mažesnis bendras tarifas, nei dabar didinant pridėtinės vertės mokesčio tarifą.
Taigi labai akivaizdu, kad pridėtinės vertės mokesčio tarifo didinimas labai sumažina vartojimą ir bendrą surinkimą į biudžetą.
Ar mums šito šiandien reikia?
Mes aiškiai matome, kad kai egzistuoja skirtingi pridėtinės vertės mokesčio tarifai, ypač būtinojo vartojimo prekėms, tada vartojimas yra didesnis.
Tada galimybė visaverčio gyvenimo daugeliui mažesnes pajamas gaunančių žmonių yra kur kas užtikrintesnė.
Tada surinkimai į biudžetą yra didesni.
Ko mes norime?
Ar norime užsispyrusiai stumti tarifo didinimą ir eiti mūsų brolių latvių pramintu keliu į nežinią, į didesnį įsiskolinimą ir didesnį nuosmukį, ar pasinaudoti patirtimi tų šalių, kurios, esant sunkmečiui, skatino vidaus vartojimą?
Manau, antras kelias yra kur kas geresnis, nei ristis žemyn.
Pažiūrėkime, ką dar mūsų kolegos sako.
Jeigu paimtume tuos skaičius, įrašytus į dabartinį mūsų biudžetą, tai šiems metams buvo planuota, esant pridėtinės vertės mokesčio tarifui 19 %, pridėtinės vertės mokesčių į biudžetą surinkti 7 mlrd. 417 mln.
Tai būtų vienam procentiniam punktui maždaug 350 mln. Kai mes jau didiname pridėtinės vertės mokesčio tarifą dviem procentiniais punktais, sakom, kad tikimės tiktai 300 mln. Vadinasi, vienam procentiniam punktui – tik 150 mln. Ką tai reiškia?
Tai reiškia, kad bendras vartojimas mažės ir tiems kitiems buvusiems 19 % išraiška surenkamų mokesčių taip pat sumažės.
Todėl manau, kad toks žingsnis iš tikrųjų yra netikslingas.
Tai yra savęs apgaulė, buhalterinis elementarus suskaičiavimas, kad padidinsime dviem punktais ir gausime daugiau.
Bet iš tikrųjų šitas padidinimas dviem procentiniais punktais sukels papildomą vidaus vartojimo sumažėjimą, stums mūsų žmones ir toliau važiuoti apsipirkti į kitas kaimynines valstybes, kur ypač maisto produktams pridėtinės vertės mokesčio tarifas skiriasi ne keliais, bet keliolika procentinių punktų.
Ir surinkimas į biudžetą, darbo vietų galų gale mažėjimas bus sukeltas, kad mažėja vidaus naudojimas.
Todėl, gerbiamieji kolegos, kviečiu grįžti prie tų pasiūlymų, kurie čia, Seime, yra pateikti kelių kolegų dėl skirtingų pridėtinės vertės mokesčių tarifų, o ne pagal vieną kurpalių užsispyrus visiems vienodai didinti pridėtinės vertės mokestį.
Ir jeigu jūs eisite šiuo keliu, jeigu dar užteks čia jūsų galybės, tai, ko gero, toliau vėl sugrįšite, kaip sugrįžo latviai, ir prie 23 %, ko aš jums ir visai Lietuvai tikrai nelinkėčiau.
Ačiū.
Dėkoju.
Kviečiu Seimo narį K. Daukšį.
Jo nėra.
Kaip nėra, kaip nėra!
Atleiskite.
Dovanokite, nepastebėjau.
Po to – J. Veselka.
Kolega buvote ne savo vietoje, tiesiog pasimetęs tarp frakcijų.
Atleiskite, Pirmininke, nieko nepasimetęs.
Kalbėsiu nelabai ilgai, kadangi A. Kubilius sakė, opozicija nieko nepateikė.
Tai klausimas paprastas.
Ministre, iš vieno procentinio punkto PVM kiek – 250 mln. sutaupom, padidinam?
Tai jeigu mes padidintume 10 procentinių punktų, tai jau 2,5 mlrd. pagal tą logiką.
Tai didinkim, pirmyn.
O man kyla kitas klausimas.
Mes turime, jeigu aš neklystu, 36 mlrd. indėlių litais?
Ir dabar bankai moka nuo 8 iki 12 % už tuos indėlius.
O kodėl tie procentai iki šiol neapmokestinti?
Bent jau 2 % nuo apmokestinimo būtų apie 720 mln.
Tai kodėl šioje vietoje jūs neimate tų pinigų?
Ar čia mes specialiai, kad verslą nukabintume į apačią, o bankus pakeltume į viršų, ar kaip čia yra?
Tai norėjau tik tiek.
Premjere, yra tokie pasiūlymai.
Dėkojam.
Nepaprastai konstruktyvus pasiūlymas.
Į tribūną kviečiu Seimo narį J. Veselką, po to – P. Gražulį.
Gerbiamieji kolegos, svarstant PVM, Pridėtinės vertės mokesčio įstatymą, frakcija „Tvarka ir teisingumas“ vadovavosi tokiais strateginiais principais.
Pirma, mes esame Europos Sąjungoje ir negalime papildomai apmokestinti, pavyzdžiui, tik importą.
Nebesvarbu, iš kur yra prekė.
Kiekviena valstybė gina nacionalinį gamintoją, o to gynimo formos yra labai įvairios, ir daugybė įvairių variantų.
Todėl kai mes teikėme pasiūlymus PVM, priėjome prie tokių pasiūlymų.
Pirma, žmogui svarbiausia vienas dalykas – prasimaitinti.
Kadangi žemės ūkio politika ir bendra ekonominė politika neleidžia taikyti kitų svertų ginant nacionalinį gamintoją, žemdirbį ir vartotoją, todėl mes pasiūlėme visoms (…) prekėms, daržovėms, pienui, mėsai taikyti lengvatinį PVM tarifą.
Toks metodas yra blogas.
Jeigu būtų galima pakeisti politiką kitaip tiek per monetarinę, tiek per paramą žemdirbiams, būtų daug lengviau taikyti.
Pavyzdžiui, jeigu mes sutartume, kad visos per PVM gautos papildomos pajamos taikant 21 tarifą eina žemdirbių rėmimui, tada iš tikrųjų ir lenkiška, ir rusiška ar kokia mėsa ar kiti produktai būtų apmokestinta 21 %, papildomai surinksime, sakysime, 50 ar 100 mln., ir tuos kaimo paramai.
Vadinasi, iš karto laimėtų mūsų gamintojas, būtų pigesnė lietuviška produkcija ir būtų geresnis sprendimas.
Bet kadangi to niekas negalvoja daryti, todėl mes siūlome 9 %.
Dabar žiūriu, kai mes vietoj 21 siūlome 9, iš tikrųjų per tuos penkis mėnesius dėl mūsų pasiūlymų vien maisto produktų per visą grupę biudžetas gaus tik 28 mln. mažiau, bet išsisprendžia kitos problemos, prekės nebrangs, o maisto produktai atpigtų.
Reiškia, tokių socialiniai remtinų dėl maitinimosi būtų mažiau.
Čia kažkodėl Vyriausybė nepritaria, nors galėjo pritarti.
Toliau.
Kur radom bendrą sutarimą, tai mes siūlėme, kad žmogui dar svarbu, kad jis galėtų žiemą šiltai gyventi būste.
Čia mes siūlėme 9 %, Vyriausybė pritarė, čia yra bendras sutarimas, ta prasme neturime.
Taip pat knygoms, nes žmogus vis tiek turi būti išsilavinęs.
Čia taip pat pavyko susitarti.
Bet štai mes siūlėme priešingai negu kiti, kad visoms toms prekėms, kurių daugumą sudaro importas, taikyti ne 21, o 22 % tarifą.
Tai kompensuotų toms, kurioms mes siūlome 9 %, ir tam tikru mastu mes paimtume iš importinių prekių daugiau pinigų, bet nacionalinius gamintojus galėtume… 
Gerbiamieji kolegos, kai premjeras kalba, kad „Tvarka ir teisingumas“ ar opozicija nieko nesiūlo, o tie socialiniai partneriai viskam pritaria, na, tai ką padarysi, juk kai ką galima ir greičiau apgauti, opozicijos nepavyksta taip…
Todėl, gerbiamasis Kubiliau, mes pasiūlėme PVM labai atsakingai: kur reikia, tektų padidinti 22 %, sakysime, lengvieji automobiliai.
Mes Lietuvoje jų negaminame.
Kodėl nepadidinti didesniu tarifu?
Įvairios kitos prabangos prekės.
Kodėl nepadidinti?
Galima padidinti.
Ir iš tikrųjų žmogus prabangoj… gali du metus papildomai dirbti ir net tris, nuo to…
Gerbiamieji valdantieji, užsispyrimas ir nenoras matyti plačiau negu tiktai per vienpusį didinimą – štai jūsų didžiulė yda.
Nenorite išgirsti ir suprasti, kad galimi įvairūs sprendimai, ne tik vienpusiški sprendimai.
Ir reikia ypač taikytis, kad mes Europos Sąjungoje, ir ieškoti įvairių kitokių formų, nes mes neturime iš tikrųjų tos monetarinės politikos, neturime.
Priversim būti.
Ir kada svarstau, jūs visi dėl to euro.
O jeigu Europos Sąjunga priims strategiją: geriau stabilesnis euras su mažesniu valstybių skaičiumi negu daug valstybių ir nestabilus euras?
Ir visos mūsų tos teorijos – aukojamės dėl euro – sugriūna.
Va, ir todėl reikia žiūrėti į konkrečius dalykus, kuriuos galima šiandien išspręsti, o ne turėti komunizmo viziją ir dėl jos 70 metų aukotis.
Ačiū.
Aš vis dėlto siūlau nepritarti tam įstatymo projektui, kurį teikia Vyriausybė, nors ten yra daug, kur mes sutariame…
Kolega, laikas!
Todėl toks paprastas pasiūlymas.
Mes pateikėme daug pasiūlymų, bandysime juos apginti Seime.
Dėkoju.
Į tribūną kviečiu Seimo narį P. Gražulį, po to – V. Žiemelį.
Gerbiamieji kolegos Seimo nariai, išrinkome naują Prezidentę.
Žmonės tikėjosi, kad tikrai neeilinis žmogus, turintis didžiulę patirtį Europoje, dirbusi, buvo komisarė, atsakinga už finansus.
Tikrai tikėjom ir laukėm naujų vėjų tiek mokestinėje politikoje, kaip Lietuvai išeiti iš krizės, kad tikrai atneš įvairiausių racionalių pasiūlymų, bet, deja, iš didelio debesio mažai lietaus.
Pasirodo, tik vienas ministras vagia – tai yra R. Dagys.
Visi kiti nevagia.
Tik vienas pakeitimas.
Dar svarbiau, pasirodo, jeigu Prezidentė žinojo, kad R. J.
Dagys vagia, tai informaciją reikėjo perduoti į prokuratūrą, bet, deja ir to nepadarė.
Taigi, matome, kad iš tų lauktų gerų idėjų ir racionalių minčių mes nieko nesulaukėme.
Taip pat man atrodo, dar kartą sakyti ir kalbėti A. Kubiliui… 
Tikrai „Tvarkos ir teisingumo“ frakcijos, opozicijos, yra siūlyta daug racionalių pasiūlymų, bet jis vis tiek išeis į tribūną ir sakys, kad opozicija nieko nesiūlo.
O jūs siūlykite man kelią, kaip padaryti geriau.
Bet kadangi A. Kubilius tikrai negirdi, girdi tik save, tai man atrodo, kad daugiau kalbėti ir neverta.
Dėkojame už sutaupytą laiką.
Kviečiu į tribūną V. Žiemelį.
Ačiū, gerbiamasis Seimo Pirmininke.
Aš irgi kalbėsiu labai trumpai.
Situacija valstybėje sudėtinga.
Aš nepavydžiu premjerui.
Savaime suprantama, kad reikia subalansuoti biudžetą, sumažinti valdymo išlaidas, valstybės tarnautojų, kartu ir politikų darbo užmokestį.
Kitos išeities nėra.
Savaime suprantama, kad balsavau už Biudžeto įstatymo pakeitimą po svarstymo.
Tačiau pritarti PVM tarifo padidinimui negaliu, nes giliai širdyje esu įsitikinęs, kad tai neduos efekto, nes duos atvirkštinį efektą.
Reikia žiūrėti, koks iš tikrųjų yra realus gyvenimas.
Štai yra mano buvę kolegos advokatai.
Jums galiu pasakyti dėl įdomumo, kad advokatas tampa PVM mokėtoju, jeigu jo metinės pajamos viršija 100 tūkst. Lt.
Jau dabar yra daug advokatų, kurie nenori tapti PVM mokėtojais.
Jeigu jie nenori tapti PVM mokėtojais… 
Savaime suprantama, kad jie nedirba mažiau ir neuždirba mažiau, tačiau jie šių pajamų nerodys.
Ką jau kalbėti apie individualias įmones.
Jos net negalvoja, kad reikia mokėti mokesčius.
Taigi, mano požiūriu… 
Gerbiamoji ministrė kalbasi su gerbiamuoju K. Daukšiu.
Aš manau, kad reikia labai rimtai apmąstyti, kokios bus pasekmės PVM padidinimo.
Neabejoju, kad tai padidins šešėlinę ekonomiką, ir mes nesurinksime daugiau mokesčių.
Antra vertus, mums nereikia žiūrėti vien tik į savo kaimynus latvius ir estus.
Štai vakar man teko kalbėtis su vienu žemiečiu, trumpam grįžusiu į Lietuvą iš Didžiosios Britanijos.
Didžioji Britanija laikinai sumažino PVM tarifą iki 15 %.
Tai kaip tik davė teigiamų rezultatų.
Verslininkai… 
Kęstuti, aš kalbėjau su konkrečiu žmogumi, kuris užsiėmė verslu.
Lengviausia neigti, bet paanalizuokime.
Kaip tik verslininkai suaktyvėjo ir kartu didina vartojimą.
Tai yra natūralu.
Siūlau dar kartą pagalvoti.
Dėkoju.
Kalbėjo visi diskusijoje užsirašę Seimo nariai.
Dabar kviečiu į tribūną pagrindinį pranešėją V. Matuzą dėl visų gautų pastabų ir pasiūlymų.
Prašau, žodis jums.
Ačiū, gerbiamasis Seimo Pirmininke.
Yra daug Seimo narių pasiūlymų.
Mes netgi turėjome galimybę arba tiesiog poreikį kreiptis į Lietuvos Respublikos Vyriausybę dėl kai kurių pasiūlymų.
Gavome Vyriausybės išvadą, jūs ją turite.
Matyt, dabar reikėtų pastraipsniui, pagal pasiūlymus?
Galbūt būtų paprasčiau grupuoti, kad, balsavus už vienus, balsavimas už kitus automatiškai atkristų.
Matote, mes su finansų ministre šiek tiek konsultavomės, kaip tai geriau padaryti.
Matyt, nieko neišvengsime, turėsime perbėgti visus, kaip turim pateiktus konsoliduotame projekte.
Tai galbūt aš ir pradėsiu.
Gerai, tuomet paeiliui, pagal kiekvieną gautą.
1 straipsnis – 2 straipsnio 22 dalies pakeitimas.
Teikia Seimo nariai V. Mazuronis, J. Veselka.
Jie siūlo, kad standartinis PVM tarifas yra 22 %.
Komiteto nuomonė yra nepritarti šiam Seimo narių siūlymui, nes komitetas yra apsisprendęs ir priėmęs sprendimą pritarti 21 %, 2 % augimui, kas yra ir Vyriausybės pateiktame projekte bei jos išvadose.
Dėkojame.
Žodis pataisos teikėjui V. Mazuroniui arba J. Veselkai.
Dėl siūlomos pataisos 22 %.
Prašau.
Gerbiamieji kolegos, mes 22 % tarifą siūlome todėl, kad siūlome maisto produktams, šilumai, kultūros prekėms taikyti lengvatinį 9 % tarifą.
Suprantame, kad biudžetas netenka tam tikros dalies pajamų, todėl aš sakau: visoms kitoms prekėms, vadinamosioms prabangos prekėms, importinėms prekėms, kurios patenka, mes siūlome 1 % didesnį tarifą, kad kompensuotume maisto prekėms, kurioms mažesnis tarifas, mažesnės kainos, mažesnės pajamos į biudžetą.
Santykinai apimtis gali augti… 
Todėl mes siūlome 22 % tik su sąlyga, jeigu būtų atsižvelgta į visus tuos dalykus, kuriems mes siūlome sumažinti tą tarifą.
Todėl, pirma, mano galva, mes galėtume tik tada svarstyti mūsų, jeigu būtų pritarta sumažintam tarifui.
Jeigu nepritariate mūsų sumažintiems tarifams, tada mes ir prieš 22, ir prieš 21 pasisakome.
Aš galvoju, dar šiek tiek paaiškinsiu.
Komitetas, taip pat komiteto nariai svarstėme esant toms lengvatoms, kurios dabar bus teikiamos 19 straipsnyje, tai yra dėl šildymo lengvatų 9 %, taip pat dėl knygų leidybos.
Komitetas mano, kad vis dėlto turėtų būti 21 % su tom išlygom, kurioms yra Vyriausybė pritarusi ir teikia 19 straipsnio pataisas.
Maisto produktų ne, jokiu būdu.
Jūsų dėl tų 22 % ir yra.
Komiteto nuomonė yra dėl to nepritarti.
Sprendimą reikia priimti balsuojant.
Gerbiamasis kolega, aš norėčiau kreiptis į V. Matuzą, gal mes iš tiesų galėtume… būtų konstruktyviau, jeigu mes balsuotume.
Apsisprendžiame, ar patvirtinti Vyriausybės siūlomą variantą.
Jeigu jį patvirtiname, visi kiti atpuola ir einame prie siūlomų lengvatinių tarifų.
Bet tada vis tiek Seimo nariai… 
Suprantate, jie kaip…
Pagal Statutą, jeigu Seimas balsuodamas apsisprendžia, visi kiti alternatyvūs atpuola, nes Seimas savo valią išreiškia.
Prašau pristatyti Vyriausybės siūlomą variantą.
Jeigu Seimas jam pritars, visi kiti automatiškai atkris ir eisime prie lengvatų.
Mes komitete panašiai ir svarstėme, tačiau kaip mes išvengsime Seimo narių svarstymo?
Ar to užteks pagal Statutą, aš labai abejoju.
(Balsai salėje) Dėl šito tai taip.
Jeigu priimtinas toks pasiūlymas, tai mes galėtume sutrumpinti savo darbą.
Komitetas apsvarstė Vyriausybės išvadą.
Be jokios abejonės, mes tai išvadai pritarėme.
Ne bendru sutarimu, tačiau komitetas yra pritaręs.
Vyriausybė siūlo pritarti jos pateiktam projektui, be jokios abejonės, čia atsakymas vienareikšmiškas.
Tos pataisos, kurios tiek A. Zuoko, tiek pono Ž. Šilgalio yra užregistruotos, kalbančios apie lengvatinį PVM tarifą… 
Tiems dalykams Vyriausybė nepriarė, jeigu jūs matote, šiame projekte.
Gerbiamasis Seimo Pirmininke, iš tikrųjų reikėtų apsispręsti, ar pakaks mums to ir ar Seimo nariai neprieštarauja.
Jeigu pritars Seimas Vyriausybės išvadai, tokiu būdu mes kaip ir nepritariame konkrečių Seimo narių pasiūlymams.
Aš tiesiog dar kartą pacituosiu pagal Statuto 152 straipsnio 8 dalies 4 papunktį: pasiūlymų, prieštaraujančių anksčiau priimtiesiems, posėdžio pirmininkas net neteikia balsuoti.
Jeigu mes patvirtiname dėl šio straipsnio, kad yra 21 %, visi kiti automatiškai atpuola.
Prašau.
Ž. Šilgalis.
Gerbiamasis Seimo Pirmininke, bet šiuo atveju dalis Seimo narių mano, kad yra geresnių siūlymų, ir net valdančiosios koalicijos nariai, tik neina įtikinti konservatorių.
Dabar nepaliekate kito kelio, jeigu pagal tokią procedūrą eisite, tik nepritarti 21 % ir grįžti prie tų klausimų.
Ar negalėtume mes prima apsvarstyti visų siūlymų ir paieškoti teisingesnio kelio?
Gerbiamasis Žilvinai, gal Seimo Pirmininkas ir teisus, prašydamas dėl bazinio… 
Pagrindinį sprendimą mes turėtume dabar – ar 21, ar 20, ar 22, o paskui dėl lengvatų grįšime svarstyti.
Gerbiamieji kolegos, iš tiesų mes negalime kaip norime žaisti Statutu, tai ne Rubiko kubas.
Deja, yra pastraipsniui.
1 straipsnyje ankščiau kalbama apie bendrą PVM dydį, o po to apie numatomas išimtis, taigi mes neturime kito kelio, tik eiti pastraipsniui.
Todėl ir siūlau balsuoti.
Deja, bet Statutas visiems vienodas.
Norėčiau dabar, kad komiteto atstovas tiesiog suformuluotų dar kartą, pristatydamas Vyriausybės siūlomą projektą.
Jeigu jam pritarsime, visi kiti atpuls ir eisime prie kito straipsnio.
Vyriausybė ir papildomame išaiškinime, kuris atsispindi nutarime, priimtame liepos 20 d., aiškiai sako, kad Vyriausybė siūlo taikyti standartinį 21 % pridėtinės vertės mokestį.
Tai yra esminis dalykas.
Gerbiamieji kolegos, vienas – už, vienas – prieš.
Už – K. Glaveckas, po to prieš – P. Gražulis.
Prašom.
Gerbiamieji kolegos, diskusija dėl pridėtinės vertės mokesčio ir Vyriausybės pozicija, kuri yra išdėstyta Vyriausybės išvadoje, iš principo yra labai paprasta.
Pridėtinės vertės mokestį moka, kaip žinote, vartotojai ir jis įkalkuliuojamas į kainą.
Kitaip sakant, kaina atspindi to mokesčio padidėjimą.
Kita vertus, jeigu mes paimsime plačiau ekonomiką, yra toks reiškinys kaip infliacija, kuris taip pat didina kainas.
Koreliacija tarp infliacijos ir pridėtinės vertės mokesčio yra maždaug 0,6 %.
Ką tai reiškia?
Tai reiškia, kad, pavyzdžiui, kai yra 10 % infliacija, tai faktiškai tai yra tolygu PVM mokesčio didėjimui 6 procentiniais punktais.
Šia prasme anksčiau buvę procesai, kai buvo didelė infliacija, buvo tolygūs PVM mokesčio didinimui.
Dabar infliacija yra sumažėjusi, faktiškai yra defliacija, yra traukimasis.
Ir tie 2 procentiniai punktai, kuriuos Vyriausybė siūlo padidinti, iš tikro neiškrenta iš šalių, kuriose yra nustatytas tas mokestis, konteksto.
Tas tarifas žemesnėje lentelės pusėje yra daugelyje valstybių.
Faktiškai vienas iš žemiausių tarp Europos Sąjungos valstybių.
Kitas dalykas turėti daugiapakopę sistemą, tai, ką siūlo kai kurie Seimo nariai, reiškia vėl grįžti prie senosios sistemos, prie konkurencinių sąlygų pakeitimo.
Jeigu prekės, kuriomis prekiaujama, bus apmokestinamos skirtingais tarifais, tarpšakinė konkurencija faktiškai nustos veikti.
Dar blogiau – iš esmės visą perviršį arba mažesnį PVM pasisavina monopolijos arba (…), kurios yra susikūrusios.
Dėl šių priežasčių Vyriausybė, numatydama savo programą ir išėjimą iš situacijos, ir siūlo padidinti 2 procentiniais punktais pridėtinės vertės mokestį ir šiais metais tikisi gauti iš jo atitinkamai 252 mln. Lt.
Dėkoju.
Prieš – V. Mazuronis.
Prašom.
Labai ačiū.
Mielieji kolegos, aš manau, kad mūsų pagrindinis tikslas yra maksimaliai skatinti vartojimą.
Maksimaliai didindami vartojimą mes gaiviname ekonomiką, atsiranda mokesčių surinkimas ir t. t.
Dabartinis siūlymas visiems didinti 21 %, akivaizdu, kad mažins vartojimą, ir akivaizdu, kad ekonomikos vystymąsi stums į dar didesnį sąstingį.
Kalbos, kad tai pažeis kažkokią konkurenciją viduje, jūs pažiūrėkite, gerbiamasis Kęstuti Glaveckai, kas darosi aplinkinėse valstybėse.
Ką mes dabar su tokiu mechaniniu didinimu ir vienodu PVM padidinimu pasiekiame?
Tikrai kviesčiau kolegas nepritarti, jeigu mes nenorime viso mūsų ekonominio vystymosi įstumti į dar didesnį sąstingį ir stagnaciją.
Ir kaip išvadą mes surinksime dar mažiau mokesčių negu iki šiol.
Dėkoju.
Gerbiamieji kolegos, nuomonės už ir prieš išsakytos.
Teikiu balsuoti Seimui, kas pritaria… 
Taip, prašom.
A. Salamakinas.
Gerbiamasis Pirmininke, man atrodo, mes darome klaidą.
Mes dabar balsuosime dėl to, kas yra pagrindiniame įstatyme, neapsvarstę pataisų.
Statuto 151 straipsnio 9 dalis sako, kad pirmiausia svarstomos pataisos, kurioms komitetas nepritarė.
Arba turi atsiimti Seimo nariai, kurie turi įstatymų leidybos teisę, šitas pataisas, o ne balsuoti už pagrindinį, tai, kas yra įstatyme.
Jeigu nebus priimtos, tada lieka tai, kas yra įstatyme, tai, ką pateikė Vyriausybė.
Ir jokio balsavimo nebereikia.
Tik pritarti šiam straipsniui, ir viskas.
Dėkoju.
Tačiau aš nurodžiau straipsnį, pagal kurį Seimas apsisprendęs automatiškai eliminuoja arba atveria kelią kitų pataisų svarstymui.
Esminis klausimas pataisose ir Vyriausybės siūlomame variante yra skaičių skirtumas.
Taigi pritarus vienam skaičiui, logiškai visiškai aišku, kad kiti atpuola.
Šioje vietoje manyčiau, teikiu balsuoti, kas pritaria tam Vyriausybės siūlomam 21 procentinio punkto PVM tarifui ir jeigu nepritaria, eisime prie kitų pataisų, jeigu pritaria, jos automatiškai atpuola.
Prašom.
Balsavo 127.
Už – 65, prieš – 40, susilaikė 22.
Taigi pritarta pagrindiniam Vyriausybės teikiamam siūlymui – 21 procentinis punktas.
Prašom.
Žodis – V. Matuzui.
Ačiū.
Žiūrint į kitus pasiūlymus, t. y. 58 straipsnio 2 dalies pakeitimą, kurį teikia Seimo nariai V. Mazuronis ir J. Veselka, jie siūlo 22 %, aš manau, kad įvertinus prieš tai buvusį balsavimą…
Gerbiamasis Matuzai, eliminuojame visus pasiūlymus, kuriuos jau atmetė prieš tai buvęs balsavimas.
Taip.
Tačiau yra tam pačiam 58 straipsniui Seimo narių A. Zuoko, L. Diniaus ir Ž. Šilgalio pasiūlymas.
Jie siūlo naują formuluotę: „Sumažintas PVM tarifas“.
Naujas apibrėžimas.
Mes manome, kad tai yra tiesiog tokia pozicija, kuriai Vyriausybė nepritarė ir kuri paprastai Europos Sąjungoje lyg ir nevartotina, todėl sąvoką „lengvatinis PVM tarifas“ keisti į „sumažintas PVM tarifas“ nematome dėl ko.
Todėl komitetas siūlo nepritarti.
Gal iš teikėjų grupės kas galėtų?
Ž. Šilgalis.
Gerbiamieji Seimo nariai, mūsų supratimu, toks apibrėžimas būtų tikslesnis, juo labiau kad ir Europos Sąjunga siūlo vartoti būtent tokį terminą.
Beje, reikia pasakyti, kad Europos Komisija pasiūlė, o Vadovų Taryba pritarė Europos Sąjungos ekonomikos gaivinimo planui, kuris rekomenduoja taikyti skirtingus PVM tarifus, o daliai prekių grupių ir sumažintus.
Dalis Europos šalių tuos sumažintus tarifus sėkmingai taiko, taip spręsdamos savo ekonomines problemas.
Tik mes kažkodėl stovime užsispyrę ir nebandome pasižiūrėti į procesą plačiau.
Dėkoju.
Komiteto nuomonę mes jau išgirdome.
Motyvai už ir prieš.
Už – J. Olekas, po to prieš – K. Glaveckas.
Prašom.
Ačiū, gerbiamasis Pirmininke.
Gerbiamieji kolegos, man atrodo, kad labai racionalus kolegų siūlymas žiūrėti ne į tas šalis, kurios nusirito sunkmečiu žemyn, bet pasinaudoti geriausia Europos Sąjungos patirtimi.
Dabar kolegos pasiūlė pritaikyti tam tikroms prekių grupėms sumažintą pridėtinės vertės tarifą.
Tuo mes palengvintume daliai žmonių gyvenimo lygį ir pagerintume bendrus pridėtinės vertės mokesčio surinkimo skaičius.
Sumažintas pridėtinės vertės mokesčio tarifas leidžia tikėtis, kad vartojimas tam tikrose prekių grupėse galėtų gerokai padidėti ir padidėjus apyvartai būtų geresnis pridėtinės vertės mokesčio surinkimas.
Todėl aš kviečiu pasinaudoti ta pažangiąja Europos Sąjungos patirtimi ir Lietuvoje pritaikyti šį tarifą ir terminologiją.
Dėkoju.
Prieš – K. Glaveckas.
Prašom.
Gerbiamieji kolegos, mes nuolat kalbame apie geresnius pavyzdžius ir visuomet turime omenyje Lenkiją.
Noriu pasakyti, kad tas kainų skirtumas, kuris atsiranda tarp lietuviškų ir lenkiškų prekių Lenkijoje, visų pirma atsirado ne dėl skirtingo akcizo, nors jis taip pat yra didelis, bet dėl nevienodos valiutos kurso politikos, dėl devalvacijos.
Galiu pasakyti labai aiškiai.
Faktiškai dėl to, kad euro atžvilgiu Lenkijos zlotas praeitą ketvirtį ir šių metų pirmąjį pusmetį buvo devalvuotas, kursas sumažintas 38 %, todėl ir atpigo euro atžvilgiu Lenkijoje kainos.
Čia yra pagrindinis dalykas.
Yra dar viena aplinkybė.
Iš tikro Vyriausybės ir dabar Seime yra pateikta, kad paliekamos dvi lengvatos, t. y. lengvata vaistams ir lengvata šilumai.
Todėl iš tikro tokios išimtys yra taikomos ypač svarbiems dalykams, visur kitur, manau, mūsų padarytas pasirinkimas, t. y. suvienodinimas konkurencinių sąlygų, yra teisingas ir jis yra prieš monopolijų galimybę arba oligopolijų galimybę, arba per didelės koncentracijos rinkoje esančių įmonių viršpelnių normos gavimą.
Nes dažniausiai mažesnio PVM įvedimas (…) ar kur kainų nesumažino, bet padidino arba perdirbėjų, arba prekybininkų pelną.
Tas akivaizdu ir statistiškai įrodyta.
Todėl siūlau nepritarti.
Ačiū.
Dėkoju.
Komiteto nuomonę mes jau girdėjome.
Gerbiamieji kolegos… (Balsai salėje) Taip, Ž. Šilgalis.
Prašau.
Kolegos, aš tiktai primenu, kad mes dabar kalbame dėl terminų, o ne dėl konkrečių PVM tarifų ar lengvatų.
Taigi komiteto pirmininkas šiuo atveju visiškai, na, ne ta tema kalbėjo. (Balsai salėje)
Dėkoju už nuomones.
Tikiuosi, kad aistros toliau nekils.
Gerbiamieji kolegos, priminsiu, kad komitetas nepritarė šiam siūlymui, ir dabar mums reikia apsispręsti balsuojant.
Kas už siūlomą pataisą, balsuoja už, kas turi kitą nuomonę, balsuoja kitaip.
Balsavo 127.
Už – 58, prieš – 23, susilaikė 46.
Pasiūlymui nepritarta.
Ačiū.
Toliau, žiūrint eilės tvarka, Seimo narių A. Zuoko, L. Diniaus, Ž. Šilgalio pasiūlymas dėl 2 straipsnio 22 dalies pakeitimo.
Mes jau dėl to priėmėm sprendimą, to nereikėtų svarstyt, nes čia siūlymas dėl 20 % PVM tarifo.
Kitas pasiūlymas… (Balsai salėje) Dėl bazinio priėmėm sprendimą – 21 % pirmuoju balsavimu.
Dėl to aš sakau tuos, kurie yra susiję, kolegos.
Kitas pasiūlymas, ketvirtas pasiūlymas, dėl 58 straipsnio 2 dalies yra taip pat mano minėtų Seimo narių pasiūlymas.
Jie siūlo vietoj 19 % taikyti 20 % PVM.
Vėlgi tai yra susiję su pirmuoju mūsų balsavimu, nereikėtų svarstyti.
Žiūrim į 3 straipsnio, 91 straipsnio 3 dalies 1 ir 2 punktų pakeitimą.
Taip, yra Seimo narių V. Mazuronio, J. Veselkos siūlymas sąlyginai dėl 22 %.
Tai vėlgi tas pasiūlymas kaip ir nebetenka prasmės.
Taip, dėl to jau apsispręsta.
Toliau Seimo narių A. Zuoko, L. Diniaus, Ž. Šilgalio pasiūlymas dėl 91 straipsnio 3 dalies – 20 % vietoj 19 %.
Tai irgi susiję.
Toliau Seimo narių V. Mazuronio, J. Veselkos siūlymas dėl 91 straipsnio 3 dalies 2 punkto.
Siūlomas 22 % tarifas irgi atkrenta.
Pereinam prie 4 straipsnio, 125 straipsnio pakeitimo.
Gerbiamieji kolegos, kurie teikėt pasiūlymus, aš, apeliuodamas į tai, kad projekte Nr. XIP-779, kurį netrukus finansų ministrė pristatys, kaip tik siūloma keisti 19 straipsnį dėl lengvatinio tarifo šildymui.
Dėl 125 straipsnio yra įregistruoti jūsų pasiūlymai, visi jie yra dėl kompensavimo mechanizmo.
Tačiau Vyriausybė pateikė projektą, keisdama 19 straipsnį, taikyt lengvatinį arba sumažintą PVM tarifą iki 2010 m. gruodžio 31 d.
Tai gal būtų galimybė susitart ir tų jūsų pasiūlymų dėl skirtumo nesvarstyt?
Nes yra įvairių pasiūlymų, 5 %, 7 % skirtumą dengti.
Tai yra Seimo narių V. Simuliko, E. Žakario, J. Juozapaičio, A. Rimo pasiūlymai dėl 7, dėl 5 procentinių punktų palikimo.
Ar galima būtų sutarti, nes vis dėlto Vyriausybė atsižvelgė į šituos pasiūlymus, šitų jūsų pasiūlymų nesvarstyt, nes komitetas yra nepritaręs?
Ž. Šilgalis.
Prašau.
Ar galima dar dėl vedimo tvarkos?
Na, matot, kokia susidarė situacija.
Kadangi kolegos pirmiausia balsavo už 21 %, jie net neturėjo galimybės, išskyrus komiteto narius, išgirsti argumentų, kodėl mes siūlom tą trinarį tarifą, kuris, mūsų požiūriu, yra daug teisingesnis.
Mes net neturėjom galimybės pristatyt savo pataisų, nes Seimas a priori nusprendė, ir viskas, ir eliminavo bet kokias kalbas.
Tai, mano supratimu, yra neteisinga, na… 
Sakau, jūs darot didžiulę klaidą, man labai gaila, kad A. Kubilius ir vėl negirdi, bet mes prie to klausimo dar grįšim.
Pone pirmininke, aš galėčiau paaiškint.
Taip, prašau.
Labai vertingas pasiūlymas dėl trijų pakopų PVM tarifų, tačiau gerbiamieji Seimo nariai Žilvinas ir Artūras pateikė atskirą įstatymo projektą, kuris įregistruotas kaip kito įstatymo pataisa, o dėl šito įstatymo jie tik pateikė formuluotes dėl lengvatinio PVM tarifo ir t. t., ir panašiai.
(Balsai salėje) Argumentai yra surašyti Vyriausybės išvadoj, kuri visiems išdalinta, dėl šitų dalykų.
Gerbiamasis Žilvinai, jūs šiandien puikiai girdėjot, ką pasakė finansų ministrė.
Drįstu pakartot visiems Seimo nariams, kad tai yra kitas įstatymo projektas, kuris yra jūsų užregistruotas kaip atskiras svarstymo subjektas, ir mes jį svarstysim.
Vyriausybės išvada…
Gerbiamieji kolegos, iš tiesų Statutas visiems vienodas.
Jeigu mes apsisprendėme dėl 1 straipsnio taip, kaip yra, visi kiti alternatyvūs pasiūlymai atkrenta. (Balsai salėje)
Aš dar kartą kartoju, mes grįšim prie jūsų projekto svarstymo, kai jis bus pateiktas.
Dar jo pateikimo stadijos nebuvo Seime, kaip mes galėjom svarstyt?
I. Degutienė.
Prašau.
Gerbiamieji kolegos, aš tai siūlyčiau susikaupti ir gerbiamajam Ž. Šilgaliui orientuotis laike ir erdvėj, nes, kaip suprantu, čia kažkas negero vyksta, kai reikia individualiai su žmogum aiškintis, ir darbą tęsti toliau. (Balsai salėje)
Gerbiamasis Matuzai, prašom tęsti pagal…
Gerai, ačiū.
…tuos pasiūlymus, kurie dar neatkrito.
Aš norėčiau tada kreiptis dar kartą.
Seimo nariai V. Simulikas, E. Žakaris teikė pasiūlymą dėl 125 straipsnio dėl lengvatos už šildymą kompensavimo, kad būtų paliktas 5 procentinių punktų PVM tarifo dydis ir kad 16 % skirtumas būtų dengiamas iš biudžeto.
Komitetas siūlo tam nepritarti, įvertinęs tai, kad Vyriausybė yra pateikusi pataisą 19 straipsniui, kuriame numatytas 9 % lengvatinis tarifas.
Gerbiamieji kolegos, ar galima bendru sutarimu visų teikiamų pasiūlymų ir pataisų dėl ką tik išsakytų argumentų iš tiesų nesvarstyti dabar?
Po to dėl minėto projekto bus galima, matyt, teikt savo pasiūlymus ir pataisas.
Nėra prieš?
Gerai, dėkoju.
Bendru sutarimu pataisų teikėjai jas pasiūlys vėliau.
Gerbiamasis Matuzai, toliau.
Taip.
Toliau yra taip pat Seimo narių J. Juozapaičio, A. Rimo, E. Žakario siūlymas, kad PVM dengia iš valstybės biudžeto, taip pat dėl 125 straipsnio 1 dalies pasiūlymas, kad 14 procentinių punktų PVM tarifo dydis būtų kompensuojamas iš valstybės biudžeto.
Gerbiamasis Matuzai, tai mes jau aptarėm visų…
Čia yra antras.
Taip, jų yra trys net pasiūlymai.
Mes bendrai sutarėme, autoriai, teikėjai sutiko, kad bus galima juos svarstyti kartu su kitu projektu.
Tai mes gal eikime prie kitų pasiūlymų?
Taip.
Seimo narys E. Žakaris siūlo, kad papildomai dėl visų rūšių meno ir kultūros bei sporto renginių, įskaitant mugių, parodų, cirkų renginius, taip pat muziejų, pramogų parkų, zoologijos sodų lankymą, būtų taikomas 5 % PVM tarifas, skirtumas tarp 21 % ir 16 % būtų dengiamas irgi biudžeto sąskaita.
Komitetas, įvertinęs Vyriausybės išvadą, siūlo nepritart.
(Balsai salėje) Mūsų nuomone, tai gama lengvatų, kurios iškraipo visą mūsų ekonomiką, būtent gruodžio mėnesį tos klaidos, mano giliu įsitikinimu, buvo pataisytos priėmus mūsų sprendimus.
Šiandien komitetas mano, kad nereikėtų grįžt prie šitų lengvatų praplėtimo.
Gerbiamasis Matuzai, iš tiesų mes dabar, matyt, kartojam tą patį.
1251 straipsniui visi teikėjai… (Balsai salėje) Taip, bet tai siejasi su tais pačiais…
Taip, bet čia ne dėl šildymo, čia yra papildomas.
Taip, prašau.
Ačiū, gerbiamasis Pirmininke.
Na, mes susitarkime, arba tie, kurie teikia pataisas, jas atsiima.
Dabar ta pusė sėdi, tyli visi, kurie teikė pataisas, jūs einate į priekį.
Rytoj mes, Etikos ir procedūrų komisija, gausime bent penkis skundus ir vėl teks grįžti į tą padėtį, kurioje esame šiandien.
Taigi, posėdžio pirmininke arba pranešėjau, kalbėkite, ar atsiima tas pastabas, ar balsuojame už jas.
Kažkas turi jas pateikti.
Daug pastabų, o niekas už jas nebalsuoja.
Gerbiamasis Algimantai, aš ką tik prieš tai klausiau, bendru sutarimu visi pasiūlymai, kurie susiję, buvo… (Balsai salėje) Nebuvo, taip, bet tuo metu salėje buvo tyla, dabar vėl grįžtame iš pradžių.
Prašau.
V. P. Andriukaitis.
Gerbiamasis posėdžio pirmininke, aš manau, salėje ne tiek tyla buvo, kiek salė klausėsi pranešėjo komentarų, kurie buvo labai bendri.
Tik komentarams pasibaigus, iš karto jūs sakote, kad štai nesvarstomi jų pasiūlymai.
Mes dar kartą norime fiksuoti labai paprastą dalyką.
Yra pranešėjai, yra pranešėjų atstovai, jie pateikia, motyvas – už ir motyvas – prieš, komiteto nuomonė ir balsuojame.
Viskas paprasta ir aišku.
Nes taip, kaip dabar vyksta, neatitinka svarstymo procedūros.
Gerai.
Tuomet 1211 straipsniui yra V. Simuliko ir E. Žakario pasiūlymas.
Ne.
Pirmininke, atsiprašau.
Dėl šių dviejų pasiūlymų…
Gerbiamasis Matuzai, gal tada pirmininkausiu aš, o jūs pateiksite, kai reikės, komiteto nuomonę, tada bus aišku.
Nes dabar šiek tiek mes čia turime ne tai, ką turėtume.
Taigi grįžtame. (Balsai salėje)
Yra A. Zuoko, L. Diniaus ir Ž. Šilgalio pasiūlymas visą šį straipsnį pripažinti netekusiu galios.
Taigi turėtume balsuoti dėl jo.
Jeigu jam pritarsime, visi kiti atpuls.
Aš norėčiau, kad dabar pareiktų siūlomą pataisą Ž. Šilgalis.
Jo nėra salėje. (Balsai salėje)
Gerbiamasis Šilgali, jūs esate vienas iš teikėjų tos pataisos, kuria yra siūloma išbraukti 1251 straipsnį.
Prašau pateikti pataisą.
Motyvai už ir prieš ir balsuojame.
Prašom.
Pirmininke, čia kalbama apie šildymą.
Apie šildymo tarifą ar apie ką čia dabar kalbama?
Gerbiamieji kolegos, yra A. Zuoko, L. Diniaus ir Ž. Šilgalio pasiūlymas 1251 straipsnį pripažinti netekusiu galios.
Pateikite iš esmės.
Tas pasiūlymas būtų susijęs su tuo, jeigu mes būtume ėję nuosekliai ir būtų pritarta kitiems mūsų siūlymams.
Tai šiuo atveju nieko kito nelieka kaip tik atsiimti.
Atsiimate.
Dėkojame.
Dar yra pasiūlymų.
Iš eilės –V. Simuliko, V. Žakario.
Valerijaus nematau salėje.
V. Žakaris.
Prašom.
Siūlymo esmė yra taikyti lengvatinį PVM tarifą kultūros ir sporto renginių lankymui.
Šiandien lankymas yra sumažėjęs iki 50 %. Norėdami, kad žmonės turėtų galimybę, mes siūlome taikyti lengvatinį tarifą.
Ačiū.
Gerbiamasis Edvardai Žakari, jūsų yra net trys pasiūlymai.
Dabar jūs komentuojate trečią iš eilės.
Ar tai reiškia, kad pirmąjį ir antrąjį jūs atsiimate, nes pateikėte tik dėl kultūros ir sporto renginių?
Dar prieš tai yra jūsų du siūlymai kartu su V. Simuliku, J. Juozapaičiu ir A. Rimu.
Dėl šilumos neatsiimame.
Yra siūlomas geresnis šilumos tarifas – palikti 5, o antrąjį siūlymą aš be kolegos neapsiimu teikti.
Jis siūlė teikti nulinį tarifą lietuviškoms knygoms.
Tai gal priėmimui norės perregistruoti.
Dėl šilumos tarifo, kad 5 %, prašom balsuoti.
Dėkojame.
Už – V. P. Andriukaitis, po to – K. Glaveckas.
Prašom.
Aš norėčiau kolegai Biudžeto ir finansų komiteto atstovui pasakyti, kad lengvatos egzistuoja visose ekonomikose, visose šalyse, pradedant Jungtinėmis Valstijomis, baigiant Lietuva.
Kai jūs teigiate tai, kad lengvatos kažką kažkaip iškraipo, labai sunku pasakyti, ką ir kaip jos iškraipo.
Net tokių mokslinių studijų kontekstas labai platus.
Vienu atveju lengvatos sprendžia socialines funkcijas, kitu – biudžeto, kitu – konkurencijos ir t. t., nes tai yra daugiafaktorinis reiškinys.
Todėl kai jūs komentuojate, būkite be galo atsargus.
Šiuo atveju Lietuvoje lengvatų sistema veikia.
Ji turėjo ir socialinį komponentą, ir komponentą reguliuoti monopolijų kainas, ir daug kitų.
Šildymo tarifo lengvata egzistavo.
Ir dabar, kai galvojame, koks vyksta vartojimo, šildymo ir kt. kainų šuolis, tai… jums gerai žinoma situacija Panevėžio mieste.
Štai Panevėžio mieste net šalto vandens prisijungimo mokesčio problemos yra dabar aštriai diskutuojamos, kai aštuonerius metus nebuvo taikyta.
Lengvatų problema aštri.
Kolegų E. Žakario ir kitų siūlomas 5 % pridėtinės vertės mokesčio lengvatos taikymas šildymui jo sezono metu yra socialiai teisingas ir atitinkantis sunkmetį.
Todėl remiu šį pasiūlymą.
Dėkoju.
Prieš – K. Glaveckas.
Prašom.
Gerbiamieji kolegos, Vyriausybė atsižvelgė, ir lengvatinis tarifas išlieka, tik ne 5, o 9 %.
Kadangi bendras tarifas didėja nuo 19 iki 21 %, tai automatiškai padidėja 3 %.
Tai nereiškia… tai grupei žmonių, kurių pajamos bus mažos, jiems dotacijos ir paramos laipsnis išliks.
Taigi, mes manome, 9 % yra labiau prieinamas ir socialiai teisingesnis, ir ekonomine prasme pagrįstesnis, nes tas, kas turi daugiau pajamų, turės mokėti truputėlį daugiau.
Todėl siūlau nepritarti 5 % lengvatiniam tarifui, o pasilikti prie Vyriausybės pozicijos, t. y. 9 %.
Dėkoju.
Gerbiamieji kolegos, kviečiu balsuoti.
Kas pritaria mūsų aptartai pataisai, balsuoja už, kas ne, balsuoja kitaip.
Balsavo 112: už – 47, prieš – 20, susilaikė 45.
Pasiūlymui nepritarta.
Toliau.
Yra Seimo narių J. Juozapaičio, A. Rimo ir E. Žakario dar vienas pasiūlymas dėl 1251 straipsnio.
Kas iš siūlančių grupės narių galėtų pateikti?
E. Žakaris.
Prašom.
Ačiū, Pirmininke.
Mes visus likusius atsiimame, tik, kaip minėjau, norime balsuoti dėl kultūros, sporto renginių lankymo.
Gerbiamasis Edvardai Žakari, jūs jau tą siūlymą pateikėte.
Komiteto nuomonė…
Taip, o kitus mes atsiimame.
Taip.
Visus kitus atsiimate.
Komiteto nuomonė – nepritarti.
Argumentus taip pat girdėjome.
Už – V. P.
Andriukaitis, po to prieš – K. Glaveckas.
Prašom.
Gerbiamieji kolegos, kai mes stebime daugelį kultūrinių, sportinių renginių, ne elitinių, ne prestižinių, ne tų, kurie sutraukia gausų būrį dėl atlikėjo žinomumo arba dėl sportinio kolektyvo labai aukšto meistriškumo, bet kai stebime įvairių rungčių rungtynes, tai galime pastebėti, kad ar į rankinio varžybas, ar į lauko riedulio, ar į kitas varžybas, deja, žmonės vis dėlto skaičiuoja pinigus ir ateina jų negausiai.
Tas pats pasakytina ir apie kultūrinius renginius.
Turiu minty tokius kultūrinius renginius, kurie pasižymi nedidele komercine įtaka, negali pasiremti reklama, negali pritraukti daug rėmėjų ir panašiai.
Tai pasakytina ir apie daugelį apskričių, ir daugelį savivaldybių renginių.
Taigi šiuo atveju yra logiška palikti šią išimtį, šią pataisą tiems renginiams, nes išties palaikyti šių renginių gyvybingumą yra labai sudėtinga.
Patikėkite, man pačiam teko dalyvauti Lietuvos rankinio federacijos darbe, organizuoti įvairius turnyrus ir varžybas ir Panevėžio arenoje, ir Šiaulių arenoje, ir kitur.
Iš tiesų, patikėkite, tai yra labai sunki problema, todėl remiu šią pataisą.
Prieš – G. Steponavičius.
Prašau.
Labai ačiū.
Kolegos, smagu girdėti ne vieną neva išsakomą rūpestį, kaip vienai ar kitai veiklos grupei sudaryti vienokias ar kitokias palankesnes sąlygas.
Bet aš menu žavingas akimirkas, kada socialdemokratų iniciatyva buvo įvesta PVM lengvata kultūrai, kai mes visi laukėme, kada atpigs bilietai į kiną, į teatrą.
Bet to neatsitiko.
Dar galbūt galėjo atpiginti ir į muziejus.
Gal jūs galite padėti kortas ant stalo, kolegos kairieji, ir pasakyti, kad iš tiesų jūsų ankstesni veiksmai padidino prieinamumą per kainodarą ir kitus dalykus.
To neįvyko.
Ir dabar aš manau, žvelgdamas į tai, kad, pavyzdžiui, norint gauti bilietus į teatrą, garsiausių simfoninių orkestrų pasirodymus… pamatysite, kad prieš mėnesį, du bilietai yra „iššluoti“.
Kolegos, jūs neva šitaip sakote, kad norite padėti sumažinti kainas.
Realiai to neatsitiko, tiktai kažkas padidino savo pelnus tokių sprendimų sąskaita.
Tai aš, kolegos, siūlau neužkibti ant šio kabliuko.
Dėkoju.
Kviečiu Seimą balsuoti.
Kas pritaria siūlomai pataisai, balsuoja už, kas nepritaria, balsuoja kitaip.
Balsavo 106.
Už – 42, prieš – 14, susilaikė 50.
Pasiūlymui nepritarta.
Prašau.
A. Šedžius.
Kaip socialdemokratas kolegai liberalui noriu pasakyti, kad niekada netikėjau, kad liberalai galvoja, kad, didinant mokesčius, kainos mažėja.
Dėkojame.
Tačiau ši replika neturėjo nieko bendro su dėl vedimo tvarkos.
(Balsai salėje) Dėl vedimo tvarkos.
(Balsai salėje) Gerbiamasis V. Matuzas.
Prašau.
Kitas pasiūlymas irgi dėl 1 straipsnio.
Tai yra 1251 straipsnio pakeitimas, kurį teikė Seimo nariai A. Zuokas, Ž. Šilgalis.
Na, savo dvasia jis skirtas tam, kad tas skirtumas, tai yra 16 procentinių punktų, kurio dabar kaip ir nėra, nes mes nepritarėme, kad būtų lengvatinis šildymo tarifas 5 %, tas skirtumas būtų kaupiamas specialiojoje sąskaitoje daugiabučių namų renovacijai.
Tai yra esminis toks pasiūlymas.
Komitetas iš esmės apsvarstė šį Seimo narių A. Zuoko ir Ž. Šilgalio pasiūlymą ir, įvertinęs ir Konstitucinio Teismo išaiškinimą, kad biudžeto lėšų iš anksto negalima išdalinti ateičiai, nutarė tam nepritarti…
Gerbiamasis kolega, gal mes negaištame laiko, kadangi Seimas jau apsisprendė prieš tai balsuodamas ir šis pasiūlymas automatiškai atkrito.
Yra pasiūlymų dėl baigiamųjų nuostatų, tai gal pereikime prie jų.
Taip, yra V. Mazuronio ir J. Veselkos pasiūlymas.
Aš taip pat matau, kad dėl jo jau nereikia balsuoti, nes Seimas, apsisprendęs kitaip, automatiškai būtinumą balsuoti atmetė.
(Balsai salėje) Norite pristatyti?
Prašau.
J. Veselka.
Žodis jums.
Gerbiamieji kolegos, mes siūlome lengvatinį PVM… 
Aš dėl viso komplekso iš karto pristatau, kad nereikėtų dėl kiekvieno atskirai.
Mes siūlome lengvatinį 9 % tarifą taikyti knygoms, neperiodiniams (…) leidiniams, įskaitant vadovėlius ir taip toliau; antra, turizmo veiklą reglamentuoti teisės aktų nustatyta tvarka… teikiamus viešbučio tipo ir specialaus apgyvendinimo paslaugoms; toliau – duonai ir duonos gaminiams, jeigu jie atitinka Lietuvos Respublikoje galiojančius teisės aktų reikalavimus ir Lietuvos standartus; pieno ir pieno produktams tas pats, jeigu jie atitinka Lietuvoje galiojančius standartus; šviežiai ir atšaldytai mėsai, valgomiesiems subproduktams, šviežiai ir atšaldytai naminių paukščių mėsai, gyvoms žuvims ir atšaldytoms žuvims, tai yra mes siūlome, tam kad tam, kas susiję su būtiniausiomis žmogaus egzistencijai reikalingomis prekėmis, nebūtų didinamas tarifas ir nebūtų pagrindo didinti kainą, nes jūs žinote – sumažinus atlyginimus…
Gerbiamasis Juliau, bet dabar aš matau, kad jūs šiek tiek painiojate… 
Jūsų pasiūlymas yra darbotvarkės 2-1i klausimui, tai yra Nr. XIP-930, o šiame įstatyme, kurį mes dabar svarstome, tokio straipsnio, kurį jūs dabar pristatote, net nėra.
Tai gal tada mes eikime nuosekliai paeiliui.
A, tada sutinku. (Balsai salėje: „Bet jūs sakote 19 straipsnio…“)
Taip, tai yra Pridėtinės vertės mokesčio 19 straipsnio pakeitimo įstatymo projektas ir būtent jam yra pateikti jūsų pasiūlymai.
Taip.
Bet dabar jų nereikia pristatyti, nes mes kol kas prie jo nepriėjome. (Balsai salėje)
Gerbiamieji kolegos, dabar nereikia… 
Taip, prašau paaiškinti, kaip viskas suvesta.
Gerbiamasis Juliau Veselka, jeigu būtų galima, kad jūs šį savo pasiūlymą perregistruotumėte tam projektui, kurį teikia dėl 19 straipsnio Lietuvos Respublikos Vyriausybė, tai mes tada galėtume svarstyti.
Mes, aišku, komitete esame apsvarstę, tačiau mano būtų toks pasiūlymas, ką Seimo Pirmininkas jums ir siūlė.
Aš tuomet atkreipiu Seimo narių, kurie teikė pasiūlymus, tačiau ne visai tuo adresu… 
Tai yra V. Mazuronio, J. Veselkos pasiūlymai dėl 19 straipsnio, taip pat V. Mazuronio, J. Veselkos – dėl 4 dalies pakeitimo, A. Zuoko, L. Diniaus, Ž. Šilgalio, taip pat yra… 
Ne, daugiau ne.
Tai jūsų pasiūlymai bus svarstomi, kai ateis šio įstatymo svarstymo tvarka, tačiau tai reiks perregistruoti.
Tai aš prašyčiau bendru sutarimu, jeigu sutinka teikėjai, kad Sekretoriatas tai padarytų automatiškai.
(Balsai salėje) Nesutinka.
Gerai, tuomet reikės atlikti tą formalumą.
Tai dėl šių pasiūlymų ir pataisų mes išsiaiškinome, toliau yra… dėl baigiamųjų nuostatų ir tarifų galiojimo.
Prašau.
Seimo narių A. Zuoko, L. Diniaus, Ž. Šilgalio buvo suformuluota tokia nauja formuluotė „lengvatinis PVM tarifas“ ir plačiai išaiškinta.
Kadangi Seimas nepritarė šiai formuluotei, tai manau, kad šito svarstyti irgi nereikėtų.
Toliau, atrodo, visi pasiūlymai.
Dar yra Seimo narių V. Simuliko, E. Žakario dėl įsigaliojimo.
Jam komitetas nepritarė.
Jeigu aš neklystu, yra toks pasiūlymas.
Prašau.
E. Žakaris – dėl įsigaliojimo datų.
Prašau.
Ačiū, Pirmininke.
Mes siūlome, kad lengvata šildymui galiotų iki 2010 m. gruodžio 31 d., o ne taip, kaip ir buvo teikiama, ir dabar naujame teikiama tas pats – kažkodėl iki kitų metų rugpjūčio 1 d.
Negi rugpjūčio 1 d. baigsis sunkmetis?
Ačiū.
Dėkoju.
Už… 
Prašau, komiteto nuomonė.
Tai mes komitete tąsyk nepritarėme, tačiau kai šiandien turim aiškiai pateiktą ir išreikštą Vyriausybės nuomonę dėl lengvatinio PVM procento, kuris bus taikomas šildymui, ten aiškiai įrašyta, kad iki 2010 m. gruodžio 31 d.
Galbūt lygiai taip pat reikėtų perregistruoti 779 projektui.
Siūlyčiau.
Gerbiamasis Matuzai, dabar mes turėtume šiek tiek nepainioti, ką siūlytumėte daryti, bet komiteto nuomonė yra pritarti arba nepritarti.
Mes nepritariame.
Dėkoju.
Už – V. P. Andriukaitis.
Paradoksas tas, kad Vyriausybė pritarė.
Tai aš siūlau pritarti, nes išties jokios kitokios logikos nėra.
Daugiau negu akivaizdu, kad pasiūlymas dėl metų pabaigos, gruodžio 31 d., yra visiškai motyvuotas.
Tai nėra rugpjūtis ar dar koks nors kitas mėnuo.
Tai yra biudžetiniai metai, ir tai yra visiškai aišku.
Dėkoju.
Prieš nėra.
Gerbiamieji kolegos, siūlau apsispręsti balsuojant.
Kas pritaria siūlomai pataisai, balsuoja už, kas turi kitą nuomonę, balsuoja kitaip.
Balsavo 101 Seimo narys.
Už – 46, prieš – 9, susilaikė 46.
Siūlomai pataisai nepritarta.
Kreipiuosi į pranešėją, ar galite patvirtinti, kad daugiau pasiūlymų šiam projektui, kurį ką tik pristatėme, nėra?
Mes apsvarstėme visus pasiūlymus.
Ačiū, pone Pirmininke.
Dėkoju pranešėjui.
1 – už, 1 – prieš.
Už – K. Glaveckas.
Prieš – A. Šedžius.
Prašau.
Gerbiamieji kolegos, šis mokesčio įstatymas ir PVM tarifo padidinimas iš tikrųjų nėra lengvas sprendimas, bet, kaip rodo atskirų šalių kovos su krize, su jos pasekmėm, sprendimo būdai, tai, atrodo, yra vienas iš pagrindinių kelių.
Paimkime visas šalis, įskaitant ir Baltijos valstybes, ir tą pačią Lenkiją, kuri nuo Naujųjų metų dar labiau didina.
Todėl siūlau pritarti šitam įstatymo projektui.
Ačiū.
Dėkoju.
Prieš – A. Šedžius.
Gerbiamieji kolegos, siūlau balsuoti prieš.
Ypač žiūriu į tikruosius liberalus, kurie žino, kuo pasireiškia mokesčių didinimas.
Įvertinant tai, kad buvo net neapsvarstyta jų teikiama pataisa dėl mažesnio pridėtinės vertės mokesčio tarifo, tikiuosi, kad šiam įstatymui nepritars tikrieji liberalai, aišku, ir opozicija, ir visa kairioji pusė, ir ši įstatymo pataisa nebus priimta.
Mes išgelbėsime Lietuvos žmones nuo dar didesnio kainų augimo, o labiausiai pažeidžiamas socialines grupes – nuo didesnių kainų.
Vartotojai galės ir toliau varoti daugiau, mokėdami mažesnę kainą.
Dėkoju.
Gerbiamieji kolegos, yra pasiūlymas, kadangi logiškai mes paskyrėme Nr. XIP-781 įstatymo projektą, būtent pagrindinį, svarstyti ketvirtadienį, todėl taip pat yra pasiūlymas visus lydimuosius kartu svarstyti ketvirtadienį, tačiau pagal Statutą, norint pateikti pasiūlymus, nesilaikant 48 val. limito, reikėtų pritarti ypatingai skubai visiems darbotvarkės klausimams nuo 2-1b iki 2-1k.
Todėl aš prašau jūsų pritarti siūlomai skubai dėl visų lydimųjų klausimų priėmimo.
Aš tiesiog pasakiau informaciją.
Dabar balsuojame, kas pritaria įstatymo projektui Nr. XIP-782 po svarstymo, balsuoja už, o po to kalbėsime apie ypatingą skubą.
Prašau.
Balsavo 109 Seimo nariai.
Už – 66, prieš – 31, susilaikė 12.
Ir gal replikas po balsavimo, nes pirmasis buvo G. Steponavičius, po to S. Pečeliūnas ir K. Daukšys.
Aš kviečiu nesitraukiant pritarti arba nepritarti ypatingai skubai visiems darbotvarkės klausimams nuo 2-1b iki 2-1k imtinai.
Kas pritaria, balsuoja už, kas turi kitą nuomonę, balsuoja kitaip.
Balsavo 108 Seimo nariai.
Už – 72, prieš – 15, susilaikė 21.
Ypatingai skubai pritarta.
G. Steponavičius.
Prašau.
Po to S. Pečeliūnas.
Pone Pirmininke, aš tik noriu pasitikslinti, ar galioja tas pats terminų, valandų reikalavimas, kad būtų galima biudžetui pataisas teikti, ne tik lydimiesiems, dėl to yra klausimas?
Priėmimas yra numatytas, šiandien mes patvirtinome, kad pagrindinis įstatymas Nr. XIP-781 bus ketvirtadienio darbotvarkėje.
Kad neatsiliktų ir lydimieji, jiems reikalingi…
Aš klausiu, ar pataisos tokiu atveju biudžetui gali būti?
Gali.
S. Pečeliūnas.
Prašau.
Ačiū.
Mielieji kolegos, jau pradėjome šiek tiek painiotis, visus motyvus pasakome, paskui užmirštame balsuoti.
Jeigu jūs pažiūrėsite mūsų darbotvarkę, tokių dalykų dar man per visus tuos metus, kiek čia buvau, neteko matyti, kad nuo pietų iki 22 val. nebūtų kada net karaliaus aplankyti.
Taip padaryta darbotvarkė ir tai nėra gerai, ir tai matyti jau realiai čia.
Kai socialistai pradeda aiškintis, kuris yra tikrasis liberalas, o kuris dar ne visai, tai pirma į save pažiūrėkite, matyt, aiškiai atėjo laikas 15 min.
pertraukai, visiems pailsėti, Pirmininkui taip pat.
Ir po to sugrįžus tęsti darbus jau atsipūtus nuo visokių vertinimų ir klaidų.
Ačiū.
Dėkoju, gerbiamasis Sauliau Pečeliūnai, tačiau, kiek man žinoma, būtent jūsų frakcijos atstovė gerbiamoji I. Degutienė sudarinėjo darbotvarkę, mes ją patvirtinome ir niekas netrukdo šiuo metu jums išeiti šiek tiek pasivaikščioti, po to grįžti.
K. Daukšys.
Prašau.
Pirmininke, aš tą patį norėjau pasiūlyti, kad kolegos iš dešinės galėtų nueiti pasivaikščioti nors 10 min., jie po to produktyviau dirbtų.
Dėkojame už pasiūlymus, tikiuosi, jis bus… A. Salamakinas.
Prašau.
Atsiprašau, jeigu klystu, bet man atrodo, mes nebalsavome, ar pritarti po svarstymo.
Du kartus balsavome dėl skubos.
Gerbiamasis Algimantai Salamakinai, tikrai ne.
Iš pradžių balsavome, kas už tai, kad būtų tik prieš svarstymo pritarimui… aš paaiškinau, kad bus siūloma ypatinga skuba.
Po to balsavome dėl pritarimo po svarstymo ir dėl ypatingos skubos.
Dėkoju.
Gerbiamieji kolegos, darbotvarkės 1-6b klausimas – Pelno mokesčio įstatymo 5 ir 17 straipsnių pakeitimo įstatymo projektas Nr. XIP-784.
Priėmimas.
Vėl kviečiu į tribūną Seimo narį V. Matuzą.
Prašom.
Gerbiamasis Seimo Pirmininke, gerbiamieji kolegos, noriu informuoti, kad komitetas pateikė antrą variantą.
Jam alternatyvių įstatymų projektų Teisės departamente negauta.
Tačiau įvertinus įstatymo projektas atitinka Konstituciją, galiojančius įstatymus, juridinės technikos taisykles.
Čia rašo Teisės departamentas.
Pastabų neturime.
Tačiau atkreipiame dėmesį, kad dvi paskutinės oficialaus paskelbimo šaltinių sąrašo nuorodos koreguotinos nurodant „Valstybės žinių“ numerius, numeriai tokie ir tokie.
Prašyčiau, kad būtų atsižvelgta į Teisės departamento išvadą ir priėmimo metu ta korektūra atlikta.
Taip, tai yra redakcinio pobūdžio pastaba.
Dėkoju pranešėjui.
Dabar galime pastraipsniui arba galbūt galima bendru sutarimu pritarti visiems trims straipsniams pastraipsniui iš eilės ir kalbėti dėl viso?
Dėkoju.
Taigi dėl viso 4 – už ir 4 – prieš.
Už – K. Glaveckas, po to prieš – A. Šedžius.
Prašom.
Gerbiamieji kolegos, kaip žinote, šis įstatymas yra labai reikalingas.
Jis skirtas tam, kad tie ūkio subjektai, kurie yra pasiskolinę užsienyje, paėmę kreditus ir paėmę dažniausiai mažesnėmis palūkanomis negu Lietuvoje… tai gautos palūkanos, skirtumas buvo apmokestinamas pelno mokesčiu.
Šiuo įstatymu jis naikinamas ir taip yra palengvinamos konkurencijos sąlygos ir palengvinamos verslo sąlygos.
Todėl siūlau jam pritarti.
Dėkoju.
Prieš – A. Šedžius, po to – K. Daukšys.
Iš tiesų yra europinės direktyvos, kurios įsigalios nuo 2010 m. sausio 1 d.
Tuo remiantis ir taip bus sumažintas palūkanų apmokestinimas.
Taigi mums nereikėtų bėgti prieš traukinį ir nedaryti nuolaidų anksčiau laiko, tuo labiau kad biudžetas dėl to netektų, aišku, ne tokios didelės sumos, apie poros milijonų litų, bet vis tiek tai būtų netektis.
Taigi siūlau palaukti, kol įsigalios Europos direktyvos, numatančios tokias pelno mokesčio nuolaidas, ir tiesiog sutaupyti biudžetui taip labai reikalingas lėšas.
Todėl siūlau balsuoti prieš.
Prieš – K. Daukšys.
Ačiū, gerbiamasis Pirmininke.
Aš nesuprantu, kodėl pirmininkas dangstosi įmonių poveikiu šioje vietoje, nes įstatymas liečia grynai kredito įstaigas, kurios uždirba pinigus Lietuvoje iš palūkanų ir jos laisvai įsiveža neapmokestintas, o Lietuvos įmonėms nuo to nei šilta, nei šalta.
Kita bėda, kaip mes išsiaiškinome.
Mokesčių inspekcija sugeba įmonės sumokėtas palūkanas, kurios yra mažesnės, negu Lietuvoje būtų galima pasiskolinti, tą skirtumą priskirti prie menamo pelno ir tą menamą pelną apmokestinti, bet čia visai skirtingi dalykai.
Jeigu mes norime tą dalyką pakeisti, čia net nereikia įstatymo.
Čia reikia tiesiog Finansų ministerijai normaliai pažiūrėti į gyvenimą ir suprasti, kad jeigu žmonės pigiau pasiskolina, tai čia jų džiaugsmas, o ne rūpestis dar valstybei apmokėti.
Dėkoju.
Ir prieš – J. Veselka.
Atsisakote.
Jau viską pasakėte.
Dėkoju.
Gerbiamieji kolegos, kviečiu balsuoti.
Kas už tai, kad būtų priimtas Pelno mokesčio įstatymo 5 ir 17 straipsnių pakeitimo įstatymo projektas, balsuoja už, kas turi kitą nuomonę, balsuoja kitaip.
Balsavo 100: už – 66, prieš – 8, susilaikė 26.
Įstatymas Nr. XIP-784 priimtas.
Dėkojame.
Gerbiamieji kolegos, mūsų darbotvarkės 2-1e klausimas – Gyventojų pajamų mokesčio įstatymo 2, 9, 17, 18 straipsnių pakeitimo ir papildymo įstatymo projektas Nr. XIP-786(2).
Kviečiu pranešėją į tribūną.
Biudžeto ir finansų pagrindinio komiteto atstovas V. Matuzas.
Po to – Socialinių reikalų ir darbo komiteto atstovas A. Sysas.
Prašau.
Gerbiamieji kolegos, komitetas apsvarstė įstatymo projektą, apsvarstė teikiamas pataisas ir priėmė sprendimą pritarti iniciatorių pateiktam įstatymo projektui Nr. XIP-786.
Balsavimo rezultatai: pritarta bendru sutarimu.
Dėkoju.
Kviečiu A. Sysą.
Po to – Švietimo, mokslo ir kultūros komiteto pirmininkas V. Stundys.
Ačiū, pirmininke.
Komitetas apsvarstė ir nutarė siūlyti pagrindiniam komitetui grąžinti įstatymo projektą iniciatoriams tobulinti.
Komiteto nuomone, įstatymo projekto nuostatos turi būti suderintos su Valstybinio socialinio draudimo įstatymo 2, 4, 7, 8, 9 straipsnių pakeitimo ir papildymo įstatymo projektu.
Bet mes šitą jau svarstėm.
(Balsai salėje) Mūsų komiteto išvada buvo nepritarti eilinį kartą, ir viskas.
Dėkojame.
Ir V. Stundys.
Prašau.
Švietimo, mokslo ir kultūros komiteto vardu.
Prašau, gerbiamasis Valentinai, žodis jums.
Gyventojų pajamų mokesčio įstatymo Nr. XIP-786…
Taip.
Dėkui, Seimo Pirmininke.
Komitetas svarstė Meno kūrėjų asociacijos siūlymą, kad į 18 straipsnio 12 dalį būtų įtraukta pataisa ne tik individualiai veiklai, bet ir veiklai pagal autorines sutartis, suvokiant, kad ne visi meno kūrėjo statusą turintieji yra įregistravę individualią veiklą.
Dėkojame.
Diskusijoje užsirašė dalyvauti keturi Seimo nariai.
A. Šedžius.
Atsisakote?
J. Veselka.
Gal taip pat?
Ne.
Iš tiesų.
Prašau.
J. Veselka.
Gerbiamieji kolegos, pasakykite, kodėl visose rinkos šalyse Europoje ir demokratinėse šalyse yra progresinė mokesčių sistema, išskyrus keliose pokomunistinėse?
Taip, gerbiamieji, Rusijoj, Latvijoj, Estijoj, nė vienoj nekomunistinėj sistemoj… nėra tokios tarifų sistemos kaip pas mus.
(Balsai salėje) A, todėl… 
Ne, ne, ne.
Todėl, kad valdo… ne jūs valdote, gerbiamasis Endzinai, jūs įsivaizduojate, oligarchai valdo.
Ir oligarchai, kurie godume paskendę, neleidžia pritaikyti europinės ir pasaulio demokratinių valstybių progresinės mokesčių sistemos.
Ir jūs esate aukos, iš kurių tyčiojasi tauta.
Pasižiūrėkite į Seimo reitingus ir žinosite.
Ir niekaip nesuprantu, kai tik argumentas už progresinę sistemą, tuoj iškart finansų, mokesčių sistemą, girdi, tai labai apsunkins, o lupti iš ubago paskutinį kailį Finansų ministerijai jokios problemos ir jokio sunkumo nėra.
(Balsai salėje) Taip, turi labai gerą patyrimą, jūs gerai sakot.
Nesuprantu.
Ir dar aiškina, jeigu įvesim progresinę sistemą, kurią aš siūlau, tiktai socialinio solidarumo mokestį… 
Nes dabar išeina taip, gerbiamasis A. Kubilius įsivaizduoja: visi, kurie dirba valstybinėje tarnyboje, yra baudžiauninkai, ir pasikeitus feodalui galima mažesnę, didesnę algą turėti, o tie, kurie išeina už feodalo supratimo ribų ir dirba taip pat Lietuvos valstybei, Lietuvos ekonomikai ir kurie gauna 100 tūkst. per mėnesį atlyginimo, ir tam pačiam žemdirbiui sumažino 2,5 supirkimo kainas, o jis vis tiek tą 100 tūkst., tų papildomai apmokestinti negalima.
Girdi, Finansų ministerijai taip bus sunku suskaičiuot tuos 6 tūkst., kurie gauna labai dideles algas, ir jiems jokiu būdu prisidėti prie Lietuvos solidarumo negalima.
Dabar, gerbiamieji kolegos, vėl pas mus: tai rusai kenkia, tai lenkia kenkia, dabar švedai mum kenkia.
Štai atėjo švedų bankai ir pradėjo mums kenkti.
Dabar pasakykite, ar nors vienas švedų bankas sugavo lietuvių verslininką ir privertė paimti kreditus fixidėjoms?
(Balsai salėje) Ne, ne, aš kalbu dabar, kad buvo taip.
Nė vienas bankininkas neprivertė lietuvių verslininko paimti tokiom sąlygom ir tokiom palūkanom.
Jie patys ėjo ir apgaudinėjo švedus, kad čia labai geras biznis.
Ir dabar, kai jie tampa kalti dėl tos krizės irgi, jiems papildomai užkrauti socialinės atsakomybės mūsų valstybė niekaip negali.
Geriau švedus išvarykim su jų kapitalu iš Lietuvos, štai tada tai užgyvensim.
Kreditinių resursų iš viso nėra.
Gerbiamieji kolegos, negalima pritarti, siūlau įvesti ne progresinius, progresiniai iš tikrųjų yra kelių pakopų.
Aš tik siūlau tiems, kurie virš 10 tūkst., įvesti 33 % tarifą.
Juk toks tarifas buvo, tik visiems.
Štai kada jis ir skurdžiui, ir turtingam taikomas, viskas gerai, bet kai jį siūlau taikyti tik tiems, kurie virš 10, tai sumai virš 10, jau čia ministerija negali suskaičiuoti – lūžta kompiuteriai, lūžta sistemos, sunkumai begaliniai ir t. t.
Leiskit man tą tvarkyti, sutvarkysiu – pats atneš.
Pats atneš.
Ir viskas.
O jeigu nemokat… 
Mokate ir žinote, bet yra viena: oligarchai gali pagrasinti.
O kas ten žino, juk buvo visokios PVM lengvatos, ten tiem, žinom, invalidam, „Vilniaus prekybai“ ir t. t., po to neapmokestinamos kontoros buvo, oligarchai viską gerai žino.
Štai kur esmė.
Todėl nepritariu šitai gyventojų pajamų mokesčio sistemai, nes ji iš tikrųjų skirsto lietuvius į privilegijuotus ir neprivilegijuotus, o šito neturi būti.
Dėkoju.
L. Graužinienė, po to – K. Daukšys.
Kviečiu į tribūną.
Ačiū, gerbiamasis Pirmininke.
Aš, kiek matau, ir valdančioji dauguma nelabai supranta, ką teikia, ir kiti Seimo nariai.
Aš tikrai nekalbėsiu apie progresinius mokesčius, ką kalbėjo Julius, bet kalbėsiu iš esmės.
Vėl matau, kaip ir gruodžio mėnesį, tam tikrų įstatymų nesuderinamumą.
Manau, keičiant gyventojų pajamų mokestį, Socialinio draudimo mokesčio įstatymą, vis dėlto turėjo būti aiški nuostata ir Civiliniame kodekse, Darbo kodekse, nes dabar pagal gyventojų pajamų mokestį individualios įmonės ir ūkinės bendrijos, išsimokėdamos iš savo pelno išmokas… 
Bus prilyginamos tos išmokos su darbo santykiais ir jų esmę atitinkančiais santykiais susijusioms pajamoms, apmokestinama pajamų mokesčiu pagal nustatytą tvarką, apmokestinama socialinio draudimo mokesčiu ir sveikatos draudimo mokesčiu.
Jeigu jūs siūlote šias pajamas iš pelno prilyginti su darbo santykiais susijusioms pajamoms, tai jūs turėjote iš karto pateikti dar vieną straipsnio pataisą, kuria leidžiate individualių įmonių savininkams gauti nedarbingumo išmokas dėl ligos, nedarbingumo pašalpas ir visas kitas socialines garantijas.
Tai dabar pajamas užkraunate, o garantijų žmogui vėl neduodate.
Tai yra dar kartą papildomas apmokestinimas.
Jeigu šios pajamos yra prilyginamos su darbo santykiais susijusioms pajamoms, tai turėtų būti Darbo kodekse, turbūt ir Civiliniame kodekse (čia jau teisininkų klausimas) aiškiai apibrėžta, kaip sudaromos sutartys su individualios įmonės savininku, kaip atsiranda visi kiti santykiai (civiliniai santykiai) įmonės veikloje, jeigu savininkas tampa darbines pajamas gaunančiu žmogumi.
Dar vienas dalykas, kas mane labai nustebino.
Socialinio draudimo įstatyme yra nuostata, kad apmokestinimo bazė yra nustatoma pagal Finansų ministerijos nustatyta tvarka deklaruoto, bet koks bus dydis, tai individualios įmonės savininkas ar ūkinės bendrijos turės suderinti su Mokesčių inspekcija ir nuo suderinto dydžio, dėl kurio kalendoriniais metais periodiškai išsiima savininkas, bus apmokestinta.
Aš nemačiau dar nė viename įstatyme, kad mokestinė… apmokestinimo bazė turi būti suderinta tarp valstybės ir mokesčių mokėtojo.
Vis dėlto aš vėl matau, kad Finansų ministerija ir Socialinių reikalų apsaugos ir darbo ministerija nesuderino šitų klausimų.
Dėkoju.
K. Daukšys.
Prašom į tribūną.
Galbūt ir šį kartą labai trumpai ir tik skaičiais.
Ačiū, Pirmininke.
Atsižvelgsiu į jūsų prašymą.
Gerbiamieji, Loreta labai gražiai viską išpasakojo šioje vietoje.
Aš pasakysiu dar paprasčiau: kodėl mes norime individualią veiklą padaryti UAB’u?
Jeigu mes norime prie kiekvieno žmogaus, kuris ką nors veikia, pastatyti buhalterį, taip ir sakykime.
Dabar pagal visas įstatymo pataisas greitai bus taip: nesvarbu, ar tu užsiimi individualia veikla, ar tu turi personalinę įmonę, ar tu esi UAB’o direktorius arba savininkas, tau bus maždaug panašios pareigos ir … 
Tada kam skirti tas skirtingas veiklos rūšis ir kitus dalykus?
Gerbiamieji, gal vieną kartą baikime šiuos visus pasišaipymus ir palengvinimus.
Tai personalinei įmonei – vienas palengvinimas, individualiai veiklai – kitas, UAB’ams – dar ką nors padaryti, ir išsiplauna visa esmė.
Aš ir klausiu, ką mes čia bandome padaryti?
Bandom pasakyti, kad tas, kuris turguje prekiauja, pavyzdžiui, arbūzais, jau yra UAB’as?
Tada gal sudėkime visas priemones ir bus viskas.
Tai tiek norėjau, Pirmininke, pasakyti.
Tikrai visi nustebę.
Ačiū.
K. Daukšiui šiandien konstruktyvumo virusas, matyt.
Ačiū.
Gerbiamieji kolegos, kviečiu į tribūną V. Matuzą, pagrindinio komiteto atstovą.
Yra gautos, jeigu aš neklystu, trys pataisos.
Pirmoji yra dėl 2 straipsnio – Seimo narių A. Zuoko ir Ž. Šilgalio.
Prašau teikėjams… 
Seimo narys Ž. Šilgalis.
Gal galėtumėte pateikti dėl 2 straipsnio 1 dalies jūsų teiktą pataisą?
Dar būtų prašymas: jūsų kortelė neįdėta, negalime įjungti mikrofono.
Yra registruotos mūsų kelios pataisos.
Pirma, mano nuomone, čia yra 9 straipsnio 1 dalis, o ne antra.
Taip, vienai yra pritarta, o dabar aš kalbu apie 2 straipsnio 1 dalies pataisą, kuriai nepritarė komitetas.
Ar jūs ją atsiimate, nes…
Dėl tos, kuriai pritarta, mes apie tai nekalbame, ar ne?
Ne, tai ta automatiškai jau yra inkorporuota.
Tai labai gerai.
Dėl šito.
Tai savaime tas klausimas yra išspręstas, nes Vyriausybė atidėjo tuos sprendimus.
Iš esmės galbūt šiuo atveju būtų galima ir nesvarstyti.
Paskui galbūt grįšime.
Gerai.
Komiteto nuomonė dėl vieno pasiūlymo jus tenkina, o dėl kito jūs atsiimate.
Yra Seimo nario J. Veselkos pataisa, kuriai komitetas nepritaria.
Prašau.
Teikėjui žodis.
Ar jūs taip pat atsiimate?
Prašom.
Gerbiamieji kolegos, aš jau kalbėdamas pasakiau, kad siūlau darbinėms pajamoms, kurios viršija 10 tūkst. Lt, taikyti 33 % tarifą, tai yra jeigu 10 tūkst. šimtas, štai šitam papildomam šimtui taikyti 33 % tarifą.
Tai vadinu socialiniu mokesčiu, kad ne tik tie, kurie dirba valstybės tarnyboje, kur mažinate atlyginimus nesiklausdami jų ir jų teisėtų lūkesčių, o visi piliečiai, kurie uždirba dideles pajamas, papildomai prisidėtų, kaip ir visi, prie sunkmečio įveikimo.
Tai visiškai nėra progresiniai mokesčiai.
Tai papildomas socialinis bendrumo mokestis ypač aukštas darbines pajamas gaunantiems žmonėms.
Dėkoju.
Komiteto argumentai.
Prašom.
Ačiū, pone Pirmininke.
Komitetas siūlo nepritarti Seimo nario J. Veselkos pasiūlymui, nes manoma, kad, nustačius didesnį mokesčio tarifą tik su darbo santykiais, pabrėžiu – su darbo santykiais, susijusioms tam tikrą sumą viršijančioms pajamoms, tokias pajamas gaunantys asmenys būtų nepagrįstai diskriminuojami, palyginus su asmenimis, gaunančiais tokias pačias ar didesnes pajamas ne pagal darbo sutartis, pavyzdžiui, tai dividendai, advokatų ir notarų atlyginimai, tantjemos ir t. t.
Nustačius papildomą tarifą su darbo santykiais susijusioms pajamoms, joms iš esmės būtų taikoma sudėtinga, pasaulyje analogų neturinti progresinė pajamų mokesčio sistema, kai progresyvumas užtikrinamas tiek per NPD taikymą, tiek per skirtingus mokesčių tarifus.
Dėl to darbo užmokesčio apmokestinimo administravimas taptų sudėtingas.
Atsižvelgiant į šiuo metu esančią darbo užmokesčio struktūrą, kai 10 tūkst. 1 Lt sumą viršijantys atlyginimai sudaro tik labai nedidelę atlyginimų dalį, priėmus pasiūlymą, 2010 metų nacionalinis biudžetas papildomai gautų apie 10 mln. Lt., valstybės biudžetas – apie 3 mln. Lt, o savivaldybių biudžetai – apie 7 mln. Lt.
Komitetas siūlo nepritarti Seimo nario J. Veselkos pasiūlymui, nors ir unikaliausiam.
Dėkoju.
Už – V. P. Andriukaitis.
Prašom.
Vien dėl unikalumo būtų galima pritarti.
Jeigu rimtai, tai kolega Julius tiesiog provokuoja tą diskusiją.
Visai teisingai teigiama.
Taip, išties, jeigu būtų pritarta tokiam tarifui, reikėtų galvoti apie, kaip sakyti, šitą unikalią įvestą apatinės progresijos sistemą, kurios išties niekur pasaulyje nėra, kurią įvedėte tik gruodžio mėnesį.
Tai yra unikalu.
Jeigu mes dabar padarytume žingsnį ir įvestume darbinėm pajamom, aukštom pajamom, šį tarifą, galbūt tai priverstų Vyriausybę pateikti apskritai logiškesnę progresinių mokesčių sistemą.
Tada būtų galima galvoti, kaip taikyti progresiją ne darbinėms pajamoms, o visoms pajamoms.
Vadinasi, pamėginkime dabar balsuoti dėl to pasiūlymo, kuris iš tiesų turėtų provokuoti labai sveiką diskusiją dėl apskritai normalios progresinės sistemos įvedimo.
Todėl remiu J. Veselkos pasiūlymą.
Dėkoju.
Prieš – A. Kubilius.
Prašau.
Gerbiamieji kolegos, aš noriu priminti V. Andriukaičiui, kad normali progresinė sistema yra įvesta, įvesta Permainų koalicijos nuo sausio 1 d.
Negatyviai arba neigiamai progresyvus neapmokestinamų pajamų dydis yra tikra solidarumo išraiška, kai iš žmonių yra ne atimama, o jiems duodama.
Nustatomas didesnis neapmokestinamas minimumas, kartu valstybė suteikia lyg ir papildomą paramą sunkiau gyvenantiems žmonėms.
Na, o socialdemokratai visą laiką nori ką nors atimti.
Bet tai daro kažkodėl tiktai tada, kai yra nebe valdžioje.
Matyt, ta drąsa yra truputį už krūmo pasislėpus sakyti, štai mes dabar norėtume ką nors atimti.
Aš suprantu, kodėl socialdemokratai nuolat kalba apie progresinius mokesčius.
Kai idėjų ir kažkokios intelektinės minties nebelieka, tai visa socialdemokratija susiveda tik į vieną tokią iniciatyvą, kurios patys per aštuonerius metus nesugebėjo įgyvendinti.
Mano manymu, štai ši diskusija simbolizuoja vieną paprastą dalyką – visišką socialdemokratijos Lietuvoje kolapsą.
Aš raginčiau pagaliau sugalvoti ką nors naujo ir neeskaluoti vien tik šios idėjos, kurią naujoji valdančioji koalicija, remdamasi savo matymu, kad geriau yra ne atimti, o duoti žmonėms, ir pradėjo įgyvendinti.
Aš turiu omeny progresinių mokesčių iniciatyvą.
Dėkoju.
Nuomonės už, prieš išsakytos.
Kviečiu balsuoti.
Kas pritaria pataisai, balsuoja už, kas nepritaria, balsuoja kitaip.
Pataisai, kuriai komitetas nepritarė.
Balsavo 85.
Už – 20, prieš – 16, susilaikė 49.
Pasiūlymui nepritarta.
V. P. Andriukaitis, po to J. Veselka.
Prašau.
Gerbiamasis Seimo Pirmininke, būčiau nekalbėjęs, bet labai gilios A. Kubiliaus mintys mane tiesiog išprovokavo, taigi replika.
Kolega Kubiliau, A. Kubilius: gili konservatizmo krizė.
Ačiū. (Juokas salėje)
Dėkojame.
J. Veselka.
Na, kad gili konservatizmo krizė, tai teisus V. Andriukaitis, bet kad dėl progresinių mokesčių visaip priešinasi socialdemokratai, irgi teisybė.
O aš noriu, gerbiamasis Matuzai… na, gerbiamasis, gėda dabar nežinoti Gyventojų pajamų mokesčio įstatymo.
Teisingai, jūs įvedėte progresyvumą 470 Lt.
Na, atrodo juokingai.
Ir toliau, kad nuo 3,5 tūkst. Lt tas neapmokestinamas minimumas niekam netaikomas.
Todėl, kai jūs rašot, kad aš siūlau 10 tūkst., kad būtų neapmokestinamas, jiems visiems nuo 3,5 tūkst. nebetaikomas neapmokestinamas… o 470 Lt ten kas 10 Lt progresyvumas.
Kiek daug skaičiavimo ir buhalterėms, ir Finansų ministerijai, bet kažkaip priėmėte.
O šito, kur elementarus, paprastas, jūs aiškinat, kad čia viskas supainiojama, čia iš tikrųjų buvo ne progresinio, o socialinio solidarumo mokestis, bet jūs jį atmetėte.
Mes pagyrėme jus, neatmetėme.
Dėkojame.
Yra Švietimo, mokslo ir kultūros komiteto pasiūlymas, kuriam pagrindinis komitetas taip pat nepritarė.
V. Stundys.
Prašau.
Komitetas labai atidžiai bandė suprasti problemą, kurią kėlė meno kūrėjai.
Iš tikrųjų kūrėjų veikla dažnu atveju yra jų laisvalaikio reikalas.
Iš esmės tos veiklos sąnaudos yra visiškai tapačios registruoti individualiai veiklai.
Aš suprantu, kad jie turi galimybę, kaip jūs rašote savo atmetimo išvadoje, registruoti savo individualią veiklą, deja, kūrėjas yra kūrėjas, jisai nori būti tam tikra prasme laisvas ir autorinės sutartys šiuo atveju jiems gelbsti.
Taigi komitetas, atsižvelgdamas į tai, kad meno kūrėjo statusą turinčių menininkų Lietuvoje nėra tiek daug, tai yra vos 4 tūkst. kūrėjų, primygtinai ir vienbalsiai iš esmės pritaria tokiai pataisai, apeliuodamas ir į Biudžeto ir finansų komiteto šios problemos supratimą.
Manyčiau, kad ta pataisa padėtų meno kūrėjams ir sutvirtintų jų socialinį statusą.
Dėkoju.
Komitetas nepritarė, norėtume išgirsti argumentus.
Pone komiteto pirmininke, aš noriu informuoti garbųjį Seimą, kad pristatydami Meno kūrėjų asociacijos vadovui Kornelijui Plateliui mes paaiškinome, kad kūrėjai turi galimybę dirbti pagal darbo sutartį, ir nėra jokios kliūties įregistruoti individualią veiklą.
Jie puikiai suvokia, kad tai yra viena iš galimybių nedarant išimčių, kaip visą šitą klausimą išspręsti.
Iš principo jie savo pasiūlymo kaip ir atsisakė.
Tai komiteto posėdyje buvo aiškiai įvardinta.
Taigi argumentai labai paprasti – yra ir šiandien mechanizmas, kaip galima šitą klausimą išspręsti, todėl mes ir siūlome nepritarti šiam siūlymui.
Už – V. P. Andriukaitis.
Gerbiamasis pranešėjau, neatsiėmė kūrybinių asociacijų darbuotojai šio pasiūlymo, jūs esate neteisus.
Iš tiesų Švietimo, mokslo ir kultūros komitetas svarstė, nes buvo oficialus kreipimasis, jis yra ir dabar.
Būtų galima pasiūlyti kai kam iš kūrėjų dirbti pagal darbo sutartis, bet tai nereiškia, kad jie visi taip turi dirbti, ir jų motyvacija yra visiškai logiška, nes gyvenime jie dirba labai įvairiomis formomis.
Dėl to jie ir atstovauja kūrėjams, nes kūryba labai sunkiai apibrėžiama arba įstatoma į kažkokius darbo sutarties santykius ar panašiai.
Todėl tai, ką Švietimo, mokslo ir kultūros komitetas dėsto, iš tiesų išreiškia bendrą Kūrėjų asociacijos nuomonę.
Aš palaikau tą pasiūlymą ir tai tikrai nekliudo netgi dabar egzistuojančiam mechanizmui.
Priešingu atveju jūsų siūlymas unifikuoja ir sugriauna galimybę turėti įvairius mechanizmus.
Todėl remiu Kūrėjų asociacijos pasiūlymą.
Dėkoju.
Prieš nėra.
Kviečiu balsuoti.
Kas pritaria pasiūlymui, balsuoja už, kas turi kitą nuomonę, balsuoja kitaip.
Balsavo 78.
Už – 30, prieš – 9, susilaikė 39.
Pasiūlymui nepritarta.
Daugiau pasiūlymų ir pataisų negauta.
Dėkoju gerbiamajam V. Matuzui.
Gerbiamieji kolegos, dėl viso po vieną.
Už – K. Glaveckas, prieš – L. Graužinienė.
Prašau.
Dėl viso po svarstymo.
Prašau.
Gerbiamieji kolegos, svarstant dabartinį įstatymo projektą yra siūlomi tokie trys dalykai.
Pirma, numatyta (…) leidžiamų atsiskaitymų, kurie mažina neapmokestinamąsias tokios veiklos pajamas… nustatymo būdą.
Tai yra gyventojas, gavęs pajamų iš individualios veiklos, turėtų teisę pasirinkti vieną iš tų būdų – iš pajamų atimti visas faktiškai patirtas išlaidas, jas grįsdamas juridinę galią turinčiais dokumentais, arba atimti fiksuoto dydžio, t. y. 20 % nuo gaunamų individualios veiklos pajamų sumos leidžiamus atskaitymus.
Antra, siūloma gyventojų (…) atsiskaitymams priskirti neapmokestinamąsias pajamas… tenkančias išlaidas.
Ir trečia – siūloma individualios veiklos savininko bei ūkinės bendrijos tikrojo nario iš individualios veiklos ir ūkinės bendrijos gautą vadinamąjį menamąjį darbo užmokestį, kurio suma neviršija sumos, nuo kurios tame įstatymo projekte siūloma skaičiuoti šio asmens valstybinio socialinio draudimo įmokas, prilyginti darbinėms pajamoms, kartu siūloma iš nepaprastųjų pajamų sąrašo išbraukti neribotos civilinės atsakomybės vieneto dalyvį, iš šio vieneto gaunamas sumas, per mokestinį laikotarpį neviršijančias 4 tūkst. Lt.
Kitaip tariant, yra sudaromos lengvatos, sumažinama mokesčių našta individualioms įmonėms.
Todėl siūlau pritarti.
Dėkoju.
Prieš – L. Graužinienė.
Ačiū, gerbiamasis Pirmininke.
Dabar aiškiai supratau, kad valdančioji dauguma nesusigaudo, kur jie mažina naštą verslo mokesčiams, kur jie didina.
Jeigu jūs išsinagrinėsite gerai, ką teikiate, tai jūs pamatysite, kad biudžetui naudos nebus, bet žmogui dar blogiau padarysite.
Kai reikės pradėti mokėti po metų, kai deklaruos, tai tada pažiūrėsite, kiek gausite vėl prieštaraujančių nuomonių.
Vienas dalykas.
Kitas dalykas, visą laiką yra pamirštama, kad individualios įmonės, individualių įmonių savininkai atsako pagal Civilinį kodeksą visu savo turtu ir tai, kas lieka jiems iš pelno, tai jau yra jų pinigai, jų turtas.
O mes visą laiką norime iš jų dar paimti, nes ta atsakomybė yra net paveldima, prievolės yra net paveldimos.
Apmokestindami UAB’us, dividendus, individualios įmonės pajamas iš pelno, vis dėlto atskirkite šituos dalykus, nes aš matau didelį nesuvokimą atsakomybės ir tų uždirbamų pinigų vertės.
Įsigilinus į šias įstatymo pataisas, visiškai neaiški apmokestinimo bazė, vadinasi, kiekvieną kartą savininkas išsiėmęs pinigus turės susimokėti visus mokesčius ne metams pasibaigus, bet, kiek suprantu, kiekvieną kartą išsiėmęs pinigus.
Todėl aš balsuoju prieš.
Dėkoju.
Motyvai už ir prieš išsakyti.
Kviečiu balsuoti.
Kas pritaria po svarstymo įstatymo projektui, balsuoja už, kas ne, balsuoja kitaip.
Balsavo 86 Seimo nariai.
Už – 66, prieš – 13, susilaikė 7. Įstatymo projektui po svarstymo pritarta.
Priminsiu, kad prieš tai anksčiau buvo apsispręsta pritarti jo ypatingai skubai.
Replika po balsavimo.
Dovanokite, nemačiau, kuris pirmas.
A. Kubilius, po to – K. Daukšys.
Prašau.
Gerbiamieji kolegos, žiūriu į L. Graužinienę ir į K. Daukšį, čia taip labai kritiškai įvertinusius šį projektą.
Tik noriu priminti, kitaip negu jūs, šį projektą labai gerai vertino verslo bendruomenė, kuri laukė, ypač smulkieji verslininkai, individualūs verslininkai, būtent tokių pagerinimų.
Visi kiti įstatymai, susiję su individualia veikla, buvo kaip tik ir parengti derinant su verslu, su individualiu verslu, kuriam iš tikrųjų po Naujųjų metų kai kurios mokesčių sąlygos buvo iki galo neparengtos taip, kad būtų jiems patogiau ir lengviau.
Dabar, kai mes pasiūlome jau verslui palengvinantį siūlymą, tai jūs vėl kritikuojate.
Manau, mano manymu, jūs kažko nesuprantate, o jeigu būtumėte geranoriškai nusiteikę, tai ir su finansų ministre galėtumėte čia pat ir pasiaiškinti.
Dėkoju.
Toliau posėdžiui pirmininkaus Seimo Pirmininko pavaduotojas A. Kašėta.
O dabar žodis L. Graužinienei.
Prašau.
Ačiū, gerbiamasis Pirmininke.
Gerbiamasis premjere, tokiam Gyventojų pajamų mokesčio įstatymui, kokį jūs pateikėte, verslas galbūt pritarė, bet aš abejoju, kad jie skaitė Socialinio draudimo įstatymą, kuris eis kitas, ir Sveikatos draudimo įstatymą, nes visą apmokestinimo bazę jūs nurodėte lydinčiuosiuose dokumentuose.
Jeigu jūs paimsite visą visumą, tai vėl pažiūrėkime, aš jau sakiau, kad Mokesčių įstatymas, Gyventojų pajamų vėl nedera su Socialinio draudimo ir Sveikatos įstatymais.
K. Daukšys.
Ačiū, gerbiamasis posėdžio pirmininke.
Gerbiamieji kolegos, individualioji įmonė nuo UAB’o ir skiriasi tuo, kad individualiosios įmonės savininkas turi kur kas daugiau atsakomybės už savo veiklą, ir tuo, kad jis, susimokėjęs tam tikrą dalį pinigų valstybei, turi teisę su savo pinigais elgtis kaip nori.
Dabar gi jūs bandote padaryti taip, kad atsakomybė individualiajai įmonei liks, pareigas gaus kaip UAB’as ir galų gale iš to palengvinimo išeis labai paprastas dalykas: tos individualiosios įmonės bus dar labiau suvaržytos, tik pabandys vieną kitą kartą pasinaudoti vienu ar kitu dalyku, atsiras dėl pieštuko greitai Mokesčių inspekcija, ir pamatysite, kaip ten viskas bus.
Tai aš sakau, kad individualiosioms įmonėms tai ne panacėja ir ne išsigelbėjimas, reikia iš esmės pagalvoti apie jų kokius nors pakeitimus.
Čia yra pabandymas pritraukti prie UAB’ų.
Tai jiems bus tikrai į nenaudą, o ne į naudą.
Darbotvarkės 2-3 klausimas – Dokumentų ir archyvų įstatymo 1, 2, 4, 5, 6, 7, 8, 11, 12, 13, 14, 15, 16, 18 straipsnių, antrojo skirsnio pavadinimo pakeitimo, 9 straipsnio pripažinimo netekusiu galios ir įstatymo priedo papildymo įstatymo projektas.
Pranešėjas – V. Stundys.
Priėmimas.
Dėkoju.
Komitetas patobulino įstatymo projektą ir įvykdė Seimo pavedimą sujungti atskirus įstatymų projektus ir atskirų straipsnių keitimo projektus į vieną dokumentą, įvertino Teisės departamento pastabas ir Lietuvių kalbos komisijos pastabas bei jų suderintas sąvokas ir teikia Seimui šį įstatymo projektą priimti.
Gerbiamasis komiteto pirmininke, gal jūs galėtumėt iš karto paminėti protokolui jūsų apsisprendimą dėl Seimo kanceliarijos Teisės departamento siūlymų ir dėl Valstybinės lietuvių kalbos komisijos pasiūlymų.
Komitetas pritarė Teisės departamento pastabai dėl 5 straipsnio 1, 2 dalies ir pateikė patikslintą formuluotę, taip pat pritarė 5 straipsnio 1 dalies 2 punkto pastabai, 5 punkto pastabai, nepritarė departamento pastabai dėl 10, 14 straipsnio, kadangi šie straipsniai yra nekeičiami šiame teisės akte, pritaria 5 straipsnio 3 dalies 4 punkto pastabai, 3 punkto pastabai, pritaria 6 straipsnio 1 dalies pastabai, 7 straipsnio 1 dalies pastabai pritarė iš dalies, pastabai dėl 8 straipsnio nepritarė dėl to, kad Kultūros ministerija turėtų teisę įstatymų nustatyta tvarka steigti įstaigas, pritarė 8 straipsnio 10 dalies pastabai ir nepritarė 2 straipsnio 1.3 punkto pastabai, nes kaip tik ta pastaba yra apie dokumentų sujungimą, tą mes ir darome, ir pritarė Europos teisės departamento visoms pastaboms.
Ir pritarė visoms Valstybinės lietuvių kalbos komisijos pastaboms, t. y. sąvokos „dokumentų saugojimo paslauga“ apibrėžčiai, 2 straipsnio 2 dalies „dokumentų tvarkymo paslaugos“ sąvokos apibrėžčiai ir „elektroninio dokumento“ sąvokos apibrėžčiai, ir atitinkamai pataisė, įvertindami sąvokų patikslinimus, atitinkamus įstatymo projekto straipsnius.
Šiaip keitimo esmė – vietoj „veikla“ yra komisijos siūloma sąvoka „paslauga“.
Ir nepritarė Seimo narių J. Oleko ir I. Šiaulienės siūlymui palikti Archyvų departamentą, kadangi komiteto koncepcija dėl archyvų visiškai kitokia.
Dėkoju gerbiamajam pirmininkui.
Dabar aš siūlyčiau dar jums pasilikti.
Mes dabar pastraipsniui, priėmimas pastraipsniui.
Dėl 1 straipsnio pasiūlymų nėra.
Gerbiamieji Seimo nariai, ar galėtume pritarti?
Taip, bendru sutarimu.
Dėl 2 straipsnio nėra Seimo narių pasiūlymų.
Ar galėtume pritarti su Teisės departamento ir Lietuvių kalbos komisijos pasiūlymais, kurie buvo priimti?
Galim pritarti.
Dėkoju.
Dėl 3 straipsnio yra Seimo narių J. Oleko ir I. Šiaulienės pasiūlymas, kuriam komitetas nepritarė.
Ar yra autoriai?
Matau, yra I. Šiaulienė.
Prašau, pristatykite pataisą.
Ačiū, gerbiamasis posėdžio pirmininke.
Gerbiamieji kolegos, iš esmės pataisos per visą įstatymą eina tapačios, nes mes siūlome vietoj projekte teikiamos Vyriausiojo archyvaro tarnybos palikti Archyvų departamentą, nes pati sąvoka „vyriausiasis archyvaras“, arba siūloma tarnyba, yra archaiška, sietina tik su archyvo veikla ir neatspindi šiandieninių dokumentų valdymo tendencijų, apimančių ir elektroninius dokumentus bei viešąjį administravimą.
Ir tiesiog yra nesuprantami tikslai, kodėl reikia likviduoti dabar veikiančią Vyriausybės įstaigą Lietuvos archyvų departamentą prie Lietuvos Respublikos Vyriausybės ir steigti naują Vyriausybės įstaigą, visgi Vyriausybės įstaigą, su iš esmės tapačiomis funkcijomis.
Jeigu yra tik vadovo pakeitimo klausimas, tai yra ir kitų įstatymais numatytų būdų, kaip pakeisti vadovą, o tokia pertvarka, mūsų supratimu, tik destabilizuos įstaigos veiklą, kils grėsmė projektų, finansuojamų Europos Sąjungos lėšomis, o tai yra beveik 17 mln. Lt, tolesniam įgyvendinimui, bus prarasti patyrę specialistai ir pareikalaus papildomų biudžeto lėšų išeitinėms kompensacijoms išmokėti, likvidavimo ir steigimo dokumentams rengti.
Ir toks unikalus reformos būdas taikomas tik vienintelei Vyriausybės įstaigai – Lietuvos archyvų departamentui.
Vadovaujantis tokia logika, turėtų atsirasti vyriausiasis veterinaras, kalbant apie Veterinarijos tarnybą, ir t. t.
Prašau, gerbiamasis pirmininke, trumpai argumentuokit.
Kolegų pateikti siūlymai yra grindžiami vienu principu.
Komitetas nepritarė kolegų siūlomai koncepcijai grąžinti Archyvų departamentą kaip Vyriausybės instituciją, kadangi apsispręsta dėl kito modelio ir komitetas jau yra analogiškas pataisas atmetęs.
Komitetas elgiasi nuosekliai, koncepcija yra išgryninta, sandara visos archyvų sistemos yra labai aiški, archyvai saugomi kaip atskiros institucijos ir vyriausiasis archyvaras su tarnyba prie Kultūros ministerijos atliks įstatyme numatytas funkcijas.
Būtent dėl tų aplinkybių ir sisteminio požiūrio komitetas nepritarė.
Gerbiamieji kolegos, reikia 29 Seimo narių, remiančių šią pataisą.
Registruojamės ir balsuojam.
Kas remia pataisą, balsuoja už.
Aš sveikinu.
Nėra 29 Seimo narių ir pagal Statutą mes negalim šio pasiūlymo svarstyti.
Dėl 5 straipsnio yra taip pat analogiškas ir mes jo nesvarstysim.
Dėl vedimo tvarkos, prašau, V. P. Andriukaitis
Pirmininke, čia jau nebe pataisų svarstymas ir ne svarstymas – čia priėmimas.
Aš prieštarauju 3 straipsnio priėmimui, todėl noriu išsakyti motyvus už, prieš.
Dėl pataisos mes nesurinkom 29.
Dabar dėl 3 straipsnio.
Aš nesutinku, kad jis būtų priimtas bendru sutarimu.
Jūsų prieštaravimas teisėtas.
Gerbiamieji kolegos, dėl 3 straipsnio tikrai motyvai už ir prieš.
V. P. Andriukaitis užsirašė už 3 straipsnį?
Prieš.
Ar sutinka I. Šiaulienė, kad V. P. Andriukaitis prieš?..
Sutinka.
Prašau.
Pirmininke, kadangi pataisa nesurinko, aš buvau užsiregistravęs pataisai…
Teisingai.
Tiesiog techniškai.
Tai tada dėl 3 straipsnio.
Gerbiamieji kolegos, aš išties manau, kad Švietimo, mokslo ir kultūros komitetas parengė įstatymo projekto koncepciją nederinęs jo su Vyriausybe.
Vyriausybės projektas turėjo būti irgi rengiamas, ir aš manau, kad čia yra tam tikros iniciatyvos, kurios turi tam tikrą tendenciją keisti daugiau personalijas ir asmenis arba vienaip ar kitaip turėti tam tikrų archyvų reguliavimo ambicijų ir ambicijų, kylančių iš tam tikrų gyvenimo patirčių kai kurių Seimo narių, dirbančių su archyvine situacija, dėl to gimė tokia keista koncepcija.
Pats pavadinimas „vyriausiasis archyvaras“, dovanokite, caro administracijoje buvo „glavnyj archivaryj“… 
Man teko rašyti mokslinį darbą, nagrinėti sveikatos apsaugos raidą Vilniaus gubernijoje, ir aš žinau tą valdymo struktūrą ir tuos pavadinimus.
Kodėl grąžinamas į mūsų teisinę sistemą, archaiškas, ir dar kaip nors, koks motyvas pavadinti taip, tokiu skoliniu?
Tai mane pribloškė.
Todėl balsuoju prieš šitą 3 straipsnį ir prieš tokios pareigybės atsiradimą ir netgi prieš tos pareigybės definiciją.
Č. V. Stankevičius – už straipsnį.
Aš siūlau pritarti šiam straipsniui, nes Lituanistikos paveldo ir įprasminimo komisija specialiai svarstė su archyvų ekspertais, kurie išnagrinėjo Europos valstybių archyvų tvarkymo patirtį.
Pripažinta, kad tai yra ne apskritai dokumentų apyvartos kokia nors tarnyba, bet kad tai yra nacionalinio paveldo dalykas.
Antras dalykas, kas buvo nagrinėta, tai buvo baigta suformuluoti Vyriausybės įstaigų koncepcija.
Šiuo atveju su Vyriausybe kartu buvo sutarta, kad ta koncepcija dėl Vyriausybės įstaigų, kaip ir yra, šio įstatymo pagrindu buvo sumodeliuota galutinai.
Taigi paversta tikra Vyriausybės įstaiga su Vyriausybės kontrole, politikos formavimu ir panašiai.
Ir pripažinta, kaip sakiau, kad tai yra nacionalinio paveldo dalykas.
Aš manau, reikia priimti šitą įstatymą ir toliau analogiškai reikės kitų Vyriausybės įstaigų įstatymus sumodeliuoti taip, kaip dabar šitas pirmasis koncepciją atspindintis projektas yra parengtas.
Gerbiamieji kolegos, balsuojame.
Kas pritaria įstatymo projekto 3 straipsniui?
Balsavo 76 Seimo nariai: už 3 straipsnį – 46, prieš – 10, susilaikė – 20.
Straipsniui pritarta.
Dėl 4 straipsnio, gerbiamieji kolegos, ar galime bendru sutarimu?
Dėkoju.
5 straipsnis.
Dėl 5 straipsnio yra Seimo narių J. Oleko ir I. Šiaulienės pataisa, analogiška ką tik mūsų priimtam apsisprendimui dėl Archyvų departamento, siūlymui dėl Archyvų departamento pavadinimo grąžinimo įstatymo projekto, ir jam Seimas nepritarė, tiksliau, nebuvo surinktas remiančių skaičius, todėl mes negrįšime prie šio pasiūlymo.
Ar galime sutarti dėl viso 5 straipsnio, gerbiamieji kolegos?
Dėkoju.
Taip pat yra dar vienas Seimo narių J. Oleko ir I. Šiaulienės pasiūlymas dėl šio straipsnio, bet turbūt jis irgi susijęs su aptartu dalyku.
Dėl viso straipsnio mes sutarėme.
6 straipsnis.
Dėl 6 straipsnio taip pat yra pasiūlymas, prie kurio mes negalime grįžti, nes jis yra analogiškas jau aptartajam.
Ar teisingai, gerbiamasis pirmininke?
Taip.
Ar 6 straipsnį galime priimti bendru sutarimu?
Galima.
Dėkoju.
7 straipsnis.
Dėl 7 straipsnio taip pat yra pasiūlymas, analogiškas mūsų jau priimtam apsisprendimui.
Ar galime 7 straipsnį priimti bendru sutarimu, kolegos?
Dėkoju.
Priimta.
8 straipsnis.
Dėl 8 straipsnio taip pat yra Seimo narių J. Oleko, I. Šiaulienės pasiūlymas.
Visiškai toks pat.
Taip pat analogiški.
Ar galime priimti?
Priimta.
9 straipsnis.
Ar, gerbiamasis pirmininke, jis susijęs su mūsų aptarta tema?
Taip, pataisų nėra.
Taip, susijęs.
Pasiūlymo nesvarstome.
Ar galime bendru sutarimu pritarti 9 straipsniui?
Dėkoju.
Pritarta.
10 straipsnis.
Dėl 10 straipsnio pasiūlymas taip pat, gerbiamasis pirmininke, analogiškas pasiūlymas Seimo narių J. Oleko ir I. Šiaulienės?
Taip.
Nenagrinėsime.
Ar galime 10 straipsnį priimti bendru sutarimu?
Galime.
Dėkoju.
11 straipsnis.
Nėra pasiūlymų.
Galime bendru sutarimu?
Dėkoju.
12 straipsnis.
Nėra pasiūlymų.
Pritarta.
13 straipsnis.
Pritarta.
14 straipsnis.
Seimo narių J. Oleko ir I. Šiaulienės pasiūlymas, tačiau analogiškas.
Taip, visiškai tokie patys.
Gerbiamieji kolegos, galime bendru sutarimu?
Dėkoju.
Pritarta.
15 straipsnis.
Pritarta.
16 straipsnis.
Pritarta.
17 straipsnis.
Pritarta.
Ir 18 straipsnis.
Taip pat yra analogiškas Seimo narių J. Oleko ir I. Šiaulienės pasiūlymas, nenagrinėjame.
Taigi ar galėtume bendru sutarimu jam pritarti?
Dėkoju.
Pritarta.
Dėl viso įstatymo projekto – už ir prieš.
A. Kazulėnas – už.
Ačiū.
Atsižvelgiant į Vyriausybės programą, Švietimo, mokslo ir kultūros komiteto, Lietuvos archyvų bendruomenės, atskirų Seimo narių siūlymus, manau, tikslinga pakeisti Lietuvos archyvų departamento prie Vyriausybės statusą į Vyriausybės įstaigą prie Kultūros ministerijos ir centralizuoti archyvų sistemos valdymą su savarankiškais viešaisiais juridiniais valstybės archyvais.
Taip bus išsaugotas archyvų darbo tęstinumas.
Sistema, manau, puikiai funkcionuos toliau.
Pasisakau už.
V. P. Andriukaitis – prieš.
Gerbiamieji kolegos, iš esmės mes keistai čia steigiame tas Vyriausybės įstaigas.
Vyriausybės įstaiga prie Kultūros ministerijos!
Šiaip, aišku, jeigu yra Vyriausybė ir jos įstaiga, tai yra prie Vyriausybės.
Žinoma, tą ginčą mes pratęsime, nes aš esu įsipareigojęs apskųsti visą šitą pertvarką Konstituciniam Teismui.
Kaip opozicijos narys, turėsiu tą būtinai padaryti, ir po to mes pamatysime tas diskusijas Konstituciniame Teisme.
Tų bylų jau ganėtinai daug yra, ir mes panagrinėsime.
Po to pažiūrėsime, gal aš neteisus, gal šiuo atveju iniciatoriai neteisūs.
Bet Konstitucija nustato labai aiškiai, kad Vyriausybė steigia įstaigas.
Taigi dabar norėdami daryti būtent tokius pakeitimus ir naikindami kanceliariją, ir naikindami kitus dalykus, mes padarome tai, kad sukuriame tokią keistą sistemą.
Dar daugiau, panaikiname archyvų sistemą kaip visumą ir įvedame personalinę pareigybę kaip kontrolierius, tai dabar bus archyvaras.
Na, terminas „archyvaras“ yra tikrai įdomus.
Jis, aišku, iš paveldo.
Yra tokių terminų kaip „veldamas“, yra „tretininkas“.
Lietuvių kalbos žodyne yra daug archaiškų terminų, mes juos galėtume visus perkelti į mūsų teisės aktus ir netgi seniūnus pavadinti kaip nors kitaip, pavyzdžiui, pagal XVI a. Seimo statuto interpretacijas.
Tai keistokai visa tai atrodo.
Juo labiau kai toks chaosas dabar yra, kai trūksta pinigų, užsiimame keistomis reorganizacijomis.
Kiek tai kainuos biudžetui, aš nežinau, bet Seimas turėtų paskaičiuoti, kiek kainuos tos reorganizacijos, o jos be pinigų neapsieis.
Balsuoju prieš.
Už – D. Kuodytė.
Ačiū, pirmininke.
Gerbiamieji kolegos, atsakydama ponui V. Andriukaičiui norėčiau pasakyti, kad kaip tik yra išsaugoma vieninga archyvų sistema.
Šiuo atveju tai, kas yra daroma, yra daroma dėl to, kad pakeistume ydingą ir gerokai papuvusią archyvų valdymo sistemą, kai departamentas buvo tapęs dar vienu archyvų sistemos subjektu, tiktai kur kas geriau finansuojamu.
Šiuo atveju atsiranda išgrynintos funkcijos.
Atsiras normalus vadovavimas ir aš manau, kad šis pakeitimas jau ir taip per ilgai užsigulėjo.
Seniai turėjo būti padaryti šie pakeitimai ir kas jau kas, bet man atrodo, kad aštuonerius metus valdę socialdemokratai tą sistemą tikrai gerai matė ir matė tos sistemos ydas.
Tad kviečiu balsuoti už šį variantą ir manau, kad tuo mes padėsime archyvams ir pagaliau atsižvelgsime į archyvų žmonių nuomonę.
Todėl, kad iki šiol niekas jų nei klausė, nei atsižvelgė.
Dabar kalbant apie terminą „archyvaras“, aš manau, kad jau geriau carinis terminas negu sovietinė supuvusi sistema.
Jeigu estams jisai nelabai kliūna, aš manau, kad neturėtų kliūti ir mums, tokiems pažangiems.
Ačiū.
Prieš – I. Šiaulienė.
Ačiū, gerbiamasis posėdžio pirmininke.
Gerbiamieji kolegos, gal mes tikrai tokius būdvardžius kaip „supuvusius“ truputėlį atsargiau vartotume, nes, šiaip ar taip, ši sistema išsaugojo svarbiausius valstybės dokumentus ir leido dirbti gana kvalifikuotai, taigi negalime skųstis dėl pačių archyvų sutvarkymo sistemos.
Jeigu jau taip norime tobulinti ir padaryti puikiai, deja, naujasis įstatymo projektas aiškiai nepasako, koks yra santykis tarp vyriausiojo archyvaro pareigybės ir Lietuvos vyriausiojo archyvaro tarnybos.
Taip ir lieka neaišku.
Nenoriu kartoti, ką pabrėžė kolega Vytenis, kad Vyriausybės įstaiga prie Kultūros ministerijos.
Tai jeigu ji Vyriausybės įstaiga, tai turi būti prie Vyriausybės, galų gale dėl pačių archyvų.
Per pastaruosius dešimtmečius teisės aktuose yra įtvirtintas visas dokumentų gyvavimo ciklo nuo jų sukūrimo iki perdavimo nuolat saugoti arba atrinkimo naikinti modelis, o pati dokumentų valdymo samprata pagal Viešojo administravimo įstatymą traktuojama kaip viešojo administravimo funkcija.
Deja, to naujame įstatyme nėra.
Nenorėdama kartoti, ką esu pasakiusi, manau, kad ši reforma yra netikslinga, niekam nereikalinga, ji sujaukia sistemos darbą ir darną.
Jokio efektyvaus archyvų sistemos veiklos rezultato jinai neduos, tiktai prie to kiauro biudžeto dar padidins išlaidas.
Negaliu pritarti.
Už – L. Sabutis.
Ačiū.
Kolegos, iš tikrųjų pats svarbiausias Vyriausybės įstatymas, kuriame buvo apspręstas teisinis Vyriausybės įstaigos ir Vyriausybės įstaigos prie ministerijos statusas, jau yra priimtas, sutarta ir šiandien pateikti priimti kai kurie dokumentai yra iš esmės suderinti.
Šis įstatymas dėl šios tarnybos išties yra labai išsamus.
Vyriausiasis Lietuvos archyvaras yra valstybės pareigūnas, tai akcentuota.
Prie archyvaro dirbs taryba, kuri spręs daugelį galbūt tarpusavyje suderinamų ar nesuderinamų klausimų.
Pavaldumo prasme taip pat nustatyta, tarnybos vieta apibrėžta, kad tai yra biudžetinė įstaiga, atskaitinga archyvarui.
Archyvaras atskaitingas ministrui.
Nemanau, kad galima būtų kaip nors kitaip dar traktuoti kai kuriuos svarbiausius šio įstatymo akcentus.
Žinoma, šiame įstatyme galima buvo apsieiti ir be to, kad nebūtų taip smulkiai reglamentuotas licencijų išdavimas.
Tačiau yra pažangu, kad kaip tik įstatymu tai apibrėžta.
Šiaip mes pavedam Vyriausybei arba vyriausiam kokiam nors pareigūnui tvirtinti ir išduoti licencijas pagal Vyriausybės patvirtintas taisykles.
Čia reglamentuoja įstatymas.
Finansavimas numatytas, dokumentų tvarkymo saugojimo paslaugos numatytos.
Aš manau, kad tai labai išsamus, kiek tai yra susijęs su vyriausybine įstaiga, įstatymas ir jis gali būti bazinis visiems kitiems įstatymams.
K. Masiulis – už.
Ačiū.
Įstatymas detalus, jis ilgai lauktas, reikalingas, jis nėra griežtai reformistinis, jis tvarko dalykus, kurie seniai turėjo būti tvarkomi.
Man tik lieka nusistebėti socialdemokratų konservatyvumu.
Gerbiamieji kolegos, kviečiu pirmiausia žiūrinčius futbolą Seimo narius ateiti į posėdžių salę, turime apsispręsti dėl viso įstatymo projekto. (Balsai salėje)
Gerbiamieji kolegos, balsuojame dėl Dokumentų ir archyvų įstatymo daugelio straipsnių, antrojo skirsnio pavadinimo pakeitimo, 9 straipsnio pripažinimo netekusiu galios ir įstatymo priedo papildymo įstatymo projekto priėmimo.
Registruojamės ir balsuojame, kas pritariate įstatymo projektui.
Šio įstatymo priėmimas
Balsavo 86 Seimo nariai: už – 56, prieš – 15, susilaikė 15.
Įstatymas priimtas.
Gerbiamieji kolegos, galime paskelbti balsavimo rezultatus.
Prieš tai norėtų V. P. Andriukaitis repliką po balsavimo.
Prašau.
Gerbiamieji kolegos, ploti čia nereikia, ta problema nebus palikta, teks prie jos sugrįžti.
O kolegai K. Masiuliui aš linkėčiau tik vieno – turbūt M. Romerio universitete visi vadovai ir profesoriai gauna atlyginimą tik pagal darbo rezultatus.
Atrodo, kad aistros rimsta, ir mes pereiname prie darbotvarkės 1-3b klausimo – Pridėtinės vertės mokesčio įstatymo 19 straipsnio pakeitimo įstatymo projekto Nr. XIP-930.
Pranešėjas – V. Matuzas.
Kviečiu į tribūną.
Ačiū, gerbiamasis Seimo Pirmininke.
Gerbiamieji kolegos, mūsų, t. y. Biudžeto ir finansų, komitetas išnagrinėjo šį įstatymo projektą, išnagrinėjo 5 pasiūlymus.
Vienas iš jų yra Seimo kanceliarijos Teisės departamento, jam yra pritarta.
Keturiems Seimo narių pasiūlymams nepritarta.
Tačiau visam įstatymo projektui komitetas pritaria.
Balsavimo rezultatai yra 6 – už, 2 – prieš, 2 susilaikė.
Gerbiamieji kolegos, diskusijoje užsirašė dalyvauti septyni Seimo nariai.
Kviečiu B. Vėsaitę, po to – A. Šedžius.
Atsisako žodžio.
Malonu.
A. Šedžius.
Prašom.
Gerbiamasis Seimo Pirmininke, gerbiamieji kolegos!
Iš tiesų kiekviena lengvata ir kiekvienas palaikymas yra geras dalykas, tačiau yra vienas „bet“.
Kada buvo ankstesnės tvarkos 5 % lengvatinis tarifas, PVM tarifas šilumai, buvo gerai, tačiau jį buvo nutarta panaikinti ir palikti visą pridėtinės vertės mokesčio tarifą šildymui.
Opozicijos pastangų dėka buvo sumažinta ir sutarta dėl 9 %.
Aišku, tai žmonėms labai skausmingai pasijaus, maža to, kad jie jau yra nuskriausti ir mokės 4 % daugiau negu buvo už šilumą, prie viso to yra dar kartą sumažinama ir paliekama, kad lengvata galiotų ne iki 2010 gruodžio 31 d., kaip buvo numatyta, o tiktai iki rugpjūčio 31 d.
Koks tokios lengvatos laikotarpio galiojimo sumažinimo tikslas, aišku ir dabar.
Kitam šildymo sezonui jau bus nebetaikoma ši lengvata ir, kaip leidžia įtarti šis sprendimas, bus taikomas 21 % PVM tarifas šilumai.
Tai reikštų, kad žmonės nebegalėtų susimokėti už šildymą.
Todėl tokio sprendimo priimti negalime ir nepritariame tam, kad kiekvieną kartą būtų naudojama gąsdinimo taktika.
Iš pradžių padidinami mokesčiai, paskui, tarsi atsitraukiant, šiek tiek nusileidžiama, bet ne iki tokio lygio, koks buvo, ir dar po to tam tikrais užslėptais metodais trumpinamas lengvatos galiojimo laikas.
Taip stengiamasi kuo daugiau išgauti iš žmonių, iš tų, kurie nesugeba susimokėti, ir visiškai nepagalvojama apie pensininkus, apie tam tikras socialines grupes, kuriems yra sunku, kuriems bus sunku šildymo sezono metu.
Todėl siūlau netaisyti, balsuosiu prieš ir jus visus raginu, kad bent jau 9 % lengvata išliktų ne iki rugpjūčio 31 d., kaip numatyta naujajame projekte, o iki 2010 gruodžio 31 d.
Taip būtų garantuota, kad žmonės bent jau pusę kito šildymo sezono mokės mažesnį PVM tarifą arba, kitaip tariant, mažesnę kainą už šilumą.
Įvertinant tai, kad PVM tarifas dabar yra padidintas iki 21 %, galimas ir lengvesnis variantas, kad bus padidinta ne iki 21 %, o, ko gero, gali būti ir taip, kad bus pakelta iki 11 %… 
Būtų labai gražu, jeigu mes galėtume žmonėms garantuoti, kad kaina nesikeis bent jau iki kitų metų pabaigos.
Ačiū.
Dėkoju.
Kviečiu į tribūną J. Oleką.
Ačiū, gerbiamasis Pirmininke.
Gerbiamieji kolegos, mes ką tik patvirtinom daugumos balsais naująjį biudžetą, kuris preziumuoja darbo užmokesčio mažėjimą.
Mes vakar daug diskutavom dėl pinigų atėmimo iš vaikų, motinų, auginančių mažus vaikus, ir dauguma, man atrodo, šiandien pasirengusi tą sprendimą savo balsais priimti.
Ten jokių apribojimų nėra.
Išmokos motinoms, tėvams, auginantiems mažus vaikus, nemažinamos iki kitų metų rugpjūčio 31 d., o štai lengvatą, apie kurią jau buvome žmones informavę, kad jie turės šildymo lengvatą visus kitus metus, dabar kažkodėl pasiryžtame sumažinti iki kitų metų rugpjūčio 31 d.
Faktiškai ta lengvata paliekama tiktai šių metų šildymo sezonui.
Kitais metais, priėmus sprendimus, žmonės turės mokėti didesnį tarifą, t. y. kur kas didesnę kainą už savo namų šiltinimą.
Kartu mes mažinam paramą daugiabučių namų apšiltinimui nuo 50 % iki 15 %.
Visa tai kelia įtampą tarp žmonių.
Tai ne tik finansiniai dalykai.
Pagyvenusiam žmogui, gaunančiam vidutinę pensiją, toks šilumos tarifo padidinimas reiškia atėmimą lėšų nuo duonos, nuo paprasto kasdienio maisto.
Todėl sutikti, kad tarifo, lengvatinio 9 % tarifo taikymas būtų tiktai iki kitų metų rugpjūčio 31 d., niekaip negalima.
Tie aiškinimai, kad biudžetas netektų keliasdešimt milijonų, manau, iš tikrųjų nėra pagrįsti.
Jeigu mes įvykdysim daugiabučių renovavimo programą, jeigu mes žmonėms nemažinsim pensijų, jie tikrai patys susimokės už tą šildymą, jeigu bus mažesnis tarifas.
Didesnis tarifas reiškia daugiau nemokančių už savo būstų šildymą.
Gerbiamieji kolegos, siūlau nesityčioti iš tų žmonių, kuriems yra sunkiau susimokėti už savo būsto šildymą ir šią lengvatą palikti taip, kaip buvo numatyta įstatyme, iki 2010 m. gruodžio 31.
O dar geriau, kad mes apskritai ją paliktume žmonėms visam laikui.
Kviečiu į tribūną J. Veselką.
Keletas pastabų dėl šito įstatymo, kuris numato lengvatas, nes PVM įstatymą mes jau priėmėm.
Man įdomi Biudžeto ir finansų komiteto pozicija.
Mes pasiūlėm palikti lengvatinį šilumos tarifą 9 %, mūsų pasiūlymams Biudžeto ir finansų komitetas užrašė „nepritarti“.
Žiūriu į įstatymą – iš tikrųjų 9 % tarifas paliktas.
Tokie primityvūs ir naivūs, kad galvoja: jeigu čia, neduok Dieve, yra kitų pasiūlymas, net jeigu jis yra geras, vis tiek reikia jam nepritarti, o mes siūlėm, pritarėm.
Na, tokių „krachaborų“ dar Seime nebuvo.
(Balsai salėje) Na, nežinau net kaip išversti lietuviškai, nes lietuviškai nėra atitikmens.
Gerbiamasis Juliau, jūs kalbėkit, aš pagalvosiu.
Gerai.
Jeigu norite, kad normaliai dirbtume, tai reikėjo pasakyt: pritarta, nes ir Vyriausybės tokia pati pozicija.
Ne, mums nepritarti, bet pritarti kažkam, ir bus 9 %.
Dabar dėl tų 9 %.
Iki rugpjūčio mėnesio, vadinasi, vienam sezonui.
Turbūt valdantieji užmiršta, kad kitais metais Ignalinos atominė, kuri yra mūsų pigios energetikos pamatas, bus uždaryta.
Ir, kaip Kainų energetikos komisija prognozuoja, kilovatvalandės kaina pabrangs 14 ct.
Ką tai reiškia?
Tai reiškia, kad pramonė, ūkis ir gyventojai per tuos 2010 m. vien už elektrą papildomai sumokės 1 mlrd. 400 mln. Lt.
Tai šitie 1 mlrd. 400 mln. bus įkalkuliuoti ir į šilumos kainą, ir į maisto produktų kainą, ir į vaistus, kurie čia, Lietuvoje, gaminami, ir kiti pridės, ir t. t.
Žiūrime labai paprastai, neįvertindami, kas tai yra 1 mlrd. 400 mln. ir dar padidinam 2 % PVM mokestį.
Mūsų frakcija, matydama, kad elektra pabrangs 1 mlrd. 400 mln., ir žemdirbiui pabrangs, ir perdirbėjui pabrangs, ir prekybininkui pabrangs, mano, kad reiktų palikti lengvatinį tarifą maisto produktams, kad tas metų laikotarpis amortizuotų bent tuos pabrangimus, kurie nei nuo žemdirbio, nei nuo pramonės nepriklauso, o priklausė tik nuo derybininko P. Auštrevičiaus.
Jis, na, taip kvailai su Europos Sąjunga sutarė dėl atominės jėgainės, kad dabar visi kentėsime ilgai, ilgai ir labai ilgai.
Jeigu net neturėsime… 
O greičiausiai neturėsime atominės jėgainės, nes taip, kaip čia dirbame, tai mes nei investitorių turėsime, nei statysime.
Gerbiamieji kolegos, manau, dabar jau reikėtų tų 2010 m. pritarti bent lengvatai maisto produktams.
Įsidėmėkite, už 1,5 mlrd., daugiausia iš trijų Baltijos valstybių, pilietis užsienyje perka prekių, tarp jų maisto produktų.
Labai gaila, kad jūsų labai siauras požiūris, jūs nesugebate vertinti kitų aplinkybių, dėl kurių tie ekonominiai procesai vyraus toliau.
Nepritarti nėra kaip, nes ir šilumai lengvata, ir vaistams, ir knygoms, bet maisto produktų dar čia labai reikėtų papildomai bent metams, kad absorbuotų elektros energijos didelį pabrangimą.
Todėl, gerbiamieji kolegos, siūlau suvokti, ką aš čia pasakiau, ir palaikyti tą mūsų nuostatą.
Ačiū.
Dėkoju.
Gerbiamasis Juliau, siūlytume kitą kartą galbūt vartoti vietoj „krachaboras“ gražų lietuvišką žodį „graibštukas“.
P. Gražulis.
Nėra.
E. Klumbys.
Atsisakote.
Dėkoju.
Gerbiamieji kolegos, kviečiu į tribūną aptarti pasiūlymus ir pataisas V. Matuzą.
Gerbiamasis Seimo Pirmininke, gerbiamieji kolegos, komitetas spėjo apsvarstyti pasiūlymus.
Pirmiausia norėčiau pateikti Seimo kanceliarijos Teisės departamento pasiūlymą, kuris yra redakcinio pobūdžio.
Komitetas siūlo jam pritarti.
Ar galėtume tą padaryti ir Seime?
Ar galime bendru sutarimu?
Dėkoju.
Dabar dėl subjektų, turinčių įstatymų leidybos iniciatyvos teisę, pasiūlymų.
Pirmiausia Seimo narys E. Žakaris siūlo iki 2011 m. rugpjūčio 31 d. šilumos energijai taikyti tą lengvatą, dėl kurios mes čia diskutuojame.
Tai yra vietoj to, kam mes po pateikimo pritarėme, tai yra iki 2010 m. rugpjūčio 31 d., kolega siūlo iki 2011 metų… 
Komitetas, atsižvelgdamas į tai, kad lengvatinio tarifo taikymas pratęsiamas iki 2010 metų šildymo sezono, mano, kad iki to laiko bus sukurtas efektyvus šildymo kainų padidėjimo kompensavimo mechanizmas mažas pajamas gaunantiems asmenims.
Siūlome nepritarti šiam Seimo nario E. Žakario pasiūlymui.
Žodis pasiūlymo teikėjui.
Ačiū, Pirmininke.
Gerbiamieji kolegos, jeigu pirmiausia pažiūrėtume visus Vyriausybės pasiūlymus, tai matytume, kas susiję su išlaidomis, viskas yra perkeliama į 2012 metus.
Iš to galima suprasti, kad krizės pabaiga yra prognozuojama 2012 metais.
Dabar yra siūloma iki 2010 m. gruodžio 31 d. taikyti lengvatą.
Vadinasi, vidury šildymo sezono staiga žmonėms yra uždedama didesnė finansinė našta.
Manau, jeigu jau 2010 m. sezono pradžioje yra taikoma, tai šitą sezoną ir pabaikime.
Po to, duok Deive, jeigu situacija pradės gerėti, tai gal tada bus galima priimti ir kitus sprendimus.
Taigi siūlau palaikyti, kad lengvata būtų iki 2011 d. rugpjūčio 1 d.
Už pasiūlymą – V. P. Andriukaitis.
Gerbiamieji kolegos, kolega V. Matuzas štai ką teigė: mes manome, kad per tą laiką bus parengtas efektyvus kainų kompensavimo mechanizmas.
Gerbiamasis Vitai, visiška logika yra, kad jeigu priimtume gerbiamojo E. Žakario pasiūlymą, tai tai neužkirstų kelio sukurti šitą mechanizmą, sukūrus tą mechanizmą, pateikti Seimui, priėmus peržiūrėti datą ir nutraukti anksčiau.
Dabar gi jūs kalbate štai kaip: mes datą numatome artimesnę, bet tikim, kad tokį mechanizmą sukursime.
Bet jeigu nesukursime, tai bėdos persikels į kitus metus.
Tai šiuo atveju yra visiškai kita logika: iki ilgesnio šildymo sezono numatant kompensavimą įsipareigojame kurti mechanizmą.
Jeigu mechanizmas bus priimtinas, bus galima juo pakeisti esamą numatomą kompensavimą.
Taigi E. Žakario pasiūlymas visiškai nesikerta su pagrindiniu tikslu sukurti tokį mechanizmą, kuris po to pakeistų taikomą lengvatą.
Todėl manau, visiškai logiška būtų dabar, gerbiamasis Vitai, pritarti E. Žakario pasiūlymui ir kurti mechanizmą, kuriuo po to, jeigu jis bus sukurtas normalus, mes pakeistume tas visas problemas ir sugrįžę galėtume pakeisti datą.
Todėl remiu E. Žakario pasiūlymą.
Prieš – A. Kubilius.
Gerbiamieji kolegos, aš raginu balsuoti prieš.
Mes laikomės aiškios nuostatos.
Vyriausybės programa labai aiškiai suformuluota, paremta daugelio Lietuvos ekspertų ne vieną kartą išsakytomis nuomonėmis.
Netgi dar socialdemokratų valdymo laikotarpiu amžinąjį atilsį E. Vilko vadovauta darbo grupė, dirbusi prie Ūkio ministerijos, pateikė labai išsamią analizę Ilgalaikės ūkio plėtros strategijos dokumentu, kurį patvirtino G. Kirkilo Vyriausybė.
Jame laibai aiškiai, kalbant apie finansus, buvo pasakyta, kad įvairių PVM lengvatų egzistavimas labai stipriai gadina bendrą finansų sistemą.
Jau tada buvo labai aiškiai sakoma, kad lengvatų reikia atsisakyti.
Tą pakartojo ir Valstybės kontrolė savo 2006 metų išvadomis, labai akivaizdžiai įrodžiusi, kad tokių PVM lengvatų egzistavimas neša naudos tik verslui ir savininkams, bet ne bendrai vartotojams ir nevartotojams.
Todėl mes, kalbėdami apie šilumos lengvatą, irgi sakome, kad PVM lengvata šilumai turėtų galioti tik šiam sezonui, o toliau, kaip ir visos kitos lengvatos, kurios yra paliekamos, t. y. kompensuojamiesiems vaistams ar knygų leidybai, turėtų paprasčiausiai išnykti.
Lietuva žengia teisingu keliu, seka gerai besitvarkančios Danijos pavyzdžiu.
Mano įsitikinimu, Danija, kurioje nėra jokių PVM lengvatų ir kurios ekonomika yra laikoma viena iš konkurenciškiausių visame pasaulyje, o žmonės – vieni iš laimingiausių visame pasaulyje, mums yra labai tinkamas pavyzdys.
Dėkoju.
Už ir prieš kalbėta.
Kas pritaria pataisai, balsuoja už, kas nepritaria, balsuoja kitaip.
Balsavo 120: už – 48, prieš – 18, susilaikė 54.
Pataisai nepritarta.
Prašau.
Žodis pranešėjui.
Seimo nariai E. Žakaris, J. Juozapaitis, A. Rimas teikia pasiūlymą, kad nuo 2010 m. sausio 1 d. iki 2011 m. gruodžio 31 d. elektros energijai būtų taikomas irgi 9 % PVM lengvatinis tarifas.
Komitetas siūlo tam nepritarti, argumentuodamas taip: kad elektros energijai, kitaip negu, pavyzdžiui, tiekiamai šilumai, niekada nebuvo taikomas lengvatinis PVM tarifas.
Be to, elektros energijos kainos padidėjimas turėtų būti kompensuojamas ne per PVM lengvatinio tarifo taikymą, kuris būtų taikomas visiems vartotojams, įskaitant turtinguosius visuomenės sluoksnius, o per specialų paramos mažas pajamas gaunantiems asmenims mechanizmą.
Todėl komitetas siūlo nepritarti.
Už ir prieš.
Kadangi yra tik už, gal galima iš karto balsuoti, gerbiamasis Olekai?
Dėkoju.
Kas pritaria pataisai, balsuoja už, kas ne, balsuoja kitaip.
Balsavo 114.
Už – 43, prieš – 15, susilaikė 56.
Pataisai nepritarta.
Taip.
3 pataisa Seimo nario M. Basčio.
Seimo narys M. Bastys siūlo pakeisti 19 straipsnio 3 dalį ir ją išdėstyti taip: „Lengvatinis 5 % PVM tarifas taikomas iki gruodžio 31 d.“, ir viskas toliau kaip tekste, taigi ne 9 % PVM tarifas, o 5 % tarifas siūlomas Seimo nario pataisoje.
Komitetas mano, kad įsigaliojus Šilumos ūkio įstatymo pataisoms buvo nustatytas lankstesnis šilumos kainų perskaičiavimo mechanizmas, įtvirtinęs galimybę, atsižvelgiant į pasikeitusias kuro kainas, kas mėnesį perskaičiuoti šilumos kainas ir taip lanksčiai reaguoti į kuro kainų pokytį.
Tai prisidės prie šilumos kainų mažėjimo.
Todėl lengvatinio tarifo padidinimas nuo 5 iki 9 % šilumos energijos kainai, palyginti su dabartine kaina, reikšmingos įtakos neturėtų.
Dėl šio argumento ir dėl išsakytos Vyriausybės pozicijos komitetas siūlo šiam pasiūlymui nepritarti.
Kadangi gerbiamasis kolega pristatė esmę, gal būtų galima iš karto balsuoti, ar pritarti, ar ne? (Balsai salėje)
M. Bastys.
Prašau.
Dėkoju, gerbiamasis posėdžio pirmininke.
Gerbiamieji kolegos, iš tiesų yra sunkmetis ir pirmiausia mums reikia galvoti, kaip padėti mūsų Lietuvos gyventojams.
Šiluma yra priverstinai kiekvienam tiekiama, už ją reikia susimokėti.
Vakar mes balsavom, tiksliau, valdančioji dauguma balsavo dėl pridėtinės vertės mokesčio padidinimo visoms prekėms, maisto, pramoninėms prekėms.
Tai tokiu būdu mes keliame kainas.
Nuo sausio 1 d., kai užsidarys atominė elektrinė, irgi visi suprantame, kad dar kils ir elektros energijos kaina.
Dėl šilumos kainų komiteto pirmininkas pristatė išvadą, kad kainos gali kristi, bet niekas negali to garantuoti, kainos gali ir kilti.
Tai priklauso nuo dujų kainos ir kitų aplinkybių.
Aš siūlau bent kiek palengvinti mūsų žmonių gyvenimo sąlygas ir palaikyti mano įstatymo pataisas.
Dėkoju.
Dėkoju.
Kadangi yra tik už, kviesčiau balsuoti, jeigu užsirašę sutiktų.
J. Olekas.
Prašau.
Ačiū, gerbiamasis Pirmininke.
Aš pirma maloniai sutikau jūsų prašymą neremti kolegos, nes sakėte, kad yra tik už, bet balsavimas pasirodė priešingas, kad yra labai daug prieš ir dar daugiau susilaikančių.
Manau, kad galbūt mano žodžiai padės susilaikantiems apsispręsti.
Gerbiamasis pranešėjas aiškina, kad padidėjimas nuo 5 iki 9 % nesukels ženklaus kainos pakilimo.
Aš manau, kad galbūt labai ženklaus nesukels, bet…
Taip yra.
…keturi procentiniai punktai yra pakankamas dydis, kurį pajaučia tie žmonės, kurie gauna mažesnes pajamas.
Jūs gana gražiai pasiūlėte, kad galbūt galima rasti kitą metodą padėti mažiau uždirbantiems žmonėms ir kompensuoti tokį pakilimą.
Deja, priimant šį sprendimą tas kitas metodas nesiūlomas.
Todėl manau, kad kolegos M. Basčio pasiūlymas palikti 5 % lengvatinį tarifą yra teisingas.
Jeigu bus pasiūlytas kitas mechanizmas, kaip kompensuoti tą kainos pabrangimą, tada būtų galima diskutuoti dėl pridėtinės vertės mokesčio padidėjimo iki 9 %.
O kol to kito mechanizmo nėra, reikia apsaugoti tuos, kurie uždirba mažesnes pajamas, ir palikti 5 %. Todėl pritariu M. Basčio teikiamiems pasiūlymams.
Dėkoju.
Už, prieš pasisakyta.
Gerbiamieji kolegos, kas pritariate pasiūlymui, balsuojate už, kas nepritariate, susilaikote arba balsuojate prieš.
Balsavo 115.
Už – 44, prieš – 15, susilakė 56.
Pasiūlymui nepritarta.
Gerbiamasis pranešėjau, yra grupė kitų Seimo narių pasiūlymų ir pataisų.
Prašau pateikti.
Gerbiamasis Seimo Pirmininke, dar yra keturi pasiūlymai, dėl kurių komitetas irgi yra priėmęs sprendimus.
Pirmas pasiūlymas.
Seimo narys V. Simulikas teikia tokį pasiūlymą, kad 0 % tarifas iki 2010 gruodžio 31 d. taikomas Lietuvos Respublikos autorių knygoms.
Komitetas apsvarstė šį pasiūlymą ir pritarė Lietuvos Respublikos Vyriausybės nuomonei, kad netikslinga plėsti lengvatinių PVM tarifų sritį, be to, šis siūlymas prieštarautų Europos Sąjungos teisei.
Dėl to komitetas siūlo nepritarti šiam Seimo narių pasiūlymui.
Žodis teikėjui.
Ar būtų 10 palaikančių šį teikimą?
Taip, yra.
V. Simulikas.
Prašau.
Dėkoju, Pirmininke.
Mes su kolega E. Žakariu, patikslinsiu, teikiame šį siūlymą.
Aš pacituosiu gerbiamąjį Ministrą Pirmininką A. Kubilių, kuris pareiškė: Vyriausybės programoje įsipareigojame saugoti, puoselėti lietuvių kalbą, skatinti laikytis kalbos tradicijų, tad pagal šalies finansines išgales visada remsime lietuviško žodžio sklaidą.
Mūsų su Edvardu nuomone, lietuvių autoriai turi išskirtinai sudėtingas sąlygas dalyvauti rinkoje skleidžiant savo žodį, savo produktą.
Todėl mes manome, kad galėtume padaryti tokią lengvatą mūsų autoriams kovojant rinkoje su užsieniečiais, kurių tiražai visai kitokie, kurie verčiami į daugelį kalbų.
Suprantama, tai yra laikina priemonė, bet jinai sudarytų prielaidas įeiti į tarptautinę areną ir mūsų autoriams.
Ačiū.
Dėkoju.
Už – J. Olekas, po to prieš – S. Pečeliūnas.
Ačiū, gerbiamasis Pirmininke.
Aš iš tikrųjų noriu palaikyti kolegos pasiūlymą, nes lietuviško žodžio ir knygos sklaida yra turbūt pagrindinis mūsų siekis, kad lietuviškas žodis būtų girdimas ir būtų įamžintas.
Daugelis dalykų, kuriuos mes čia priiminėjame, priminsiu ir mūsų bandymus atimti iš motinų lėšas, skirtas mažamečiams vaikams auginti, veda prie to, kad mūsų būtų mažiau, o kalbančių lietuviškai dar mažiau.
Kainų kilimas spausdintam žodžiui yra vienas iš tos lietuviškos kalbos naikinimo pavyzdžių.
Aš nesutikčiau su pranešėju, kuris kalba apie galimybę šio lengvatinio tarifo pritaikymui neatitikti europinės teisės.
Kitame komitete, Nacionalinio saugumo ir gynybos komitete, yra pasiūlyta taikyti 0 % tarifą NATO pardavimams čia, Lietuvoje.
Tai susitarkite, valdančioji dauguma, ar galima taikyti lengvatinius tarifus, ar negalima.
Viename komitete jūs siūlote juos taikyti, o kitam komitete jau ne iš pozicijos ateinantiems pasiūlymams, bet kolegų kitoje salės pusėje, jau sakote, kad tai prieštarauja (…).
Todėl siūlau pritarti kolegos pateiktam pasiūlymui.
Prieš – S. Pečeliūnas.
Dėkoju.
Prašyčiau gerbiamąjį Juozą teisingai cituoti komiteto sprendimą.
Ten yra parašyta: „Vyriausybei išnagrinėti galimybę“.
Nėra teigiama, kad taip reikia daryti.
Tai yra visai skirtingi parašymai.
O dabar dėl esmės.
Tai, ką citavo pataisų teikėjas, viskas yra taip, bet tai, ką siūlo, nereiškia to, ką citavo, nes išskirtinės sąlygos… draudžia Europos Sąjunga tokius išskirtinumus daryti.
Tą galima daryti kitais būdais – dotuojant, remti pačią leidybą, bet ne daryti išskirtines nuolaidas.
Aš manau, ir Europoje, ir Lietuvoje yra teisingas principinis žingsnis, kuriuo einame, pabaigti su visokiom tokiom lengvatom, o ten, kur reikia, padėti kitais būdais išlyginti tą netekimą, kai tik atsiras tų pinigų.
Ir dabar tai daro, padeda, žinote, ir laikraščiams dotacijų ten yra vietiniams, ir kitokių dalykų.
Toje vietoje tikrai prašyčiau ir jūsų pagalbos ieškoti tų galimybių, bet daryti tarifą nulinį… 
Mes sulauksime atgal tiek guzų iš tos pačios Europos, kad paskui nežinosime, kaip su ta lengvata iš viso mums elgtis.
Galima iššaukti ugnį į save visiškai atvirkščią ir sugadinti gerą norą.
Kaip sako, gerais norais ir pragaras grįstas.
Tai neikime šituo keliu.
Ačiū.
Dėkoju.
Nuomonės už ir prieš išsakytos.
Gerbiamieji kolegos, kas paremia pataisą, balsuoja už, kas ne, susilaiko arba balsuoja prieš.
Balsavo 112 Seimo narių.
Už – 41, prieš – 15, susilaikė 56.
Pasiūlymui nepritarta.
Prašau.
Replika po balavimo.
Mane truputį stebina tik ką kalbėjusio prieš šitą pataisą kolegos vinguriavimas.
Jis visų pirma gąsdina Europa, tai man svetima, antra, jisai prieš lengvatas ir kartu siūlo kitą lengvatų būdą, tai yra paremti kitu būdu, kuris yra subjektyvus ir duos neduos, bet tai yra taip pat lengvata.
Dėkoju.
Žodis pranešėjui.
Ačiū.
Gerbiamasis Seimo Pirmininke, kitas pasiūlymas.
Seimo nariai V. Simulik, E. Žakaris teikia pasiūlymą 19 straipsnio 3 dalies 2 punktui.
Pasiūlymo esmė – kad lengvatinis 5 % PVM tarifas taikomas iki 2010 m. gruodžio 31 d. šilumos energijai, tiekiamai gyvenamosioms patalpoms šildyti, įskaitant šilumos energiją, perduodamą per karšto vandens tiekimo sistemą, taip pat karštam bei šaltam vandeniui paruošti.
Gerbiamieji kolegos, aš argumentus esu jau išsakęs komiteto, dėl ko komitetas nepritarė, tačiau norėčiau pasakyti dar tokį dalyką, kad po naujo kainų perskaičiavimo didžioji dauguma šilumos tiekimo kompanijų… šilumos kainos eis mažėjimo pusėn dėl dujų kainos mažėjimo, todėl tas 9 % tarifas iš tikrųjų yra priimtinas.
Kolegos, dėl to komitetas mano, kad nereikėtų pritarti, ir nepritarė Seimo narių V. Simuliko ir E. Žakario siūlymui.
Gal teikėjai, atsižvelgdami į komiteto pastabas, atsisakytų siūlymo?
Ar reikalaujate balsuoti?
V. Simulik ar E. Žakaris?
Kuris iš teikėjų?
V. Simulik.
Prašau.
Dėkoju, Pirmininke.
Iš tikrųjų mes pataisas siūlėme, kai buvo planuojamas 21 %.
Iš esmės būtų galima sutikti dėl 9 %, bet šiandien yra 5 %.
Mes siūlome palikti tai ir nedidinti sunkmečio laikotarpiu, kaip jau visi kalba, iki pusantrų metų, nes iš tikrųjų tie 4 %, kurie yra dabar… 
Bet mes argumentus sakėme dėl 21 %, gerbiamasis komiteto atstove, pranešėjau.
Iš tikrųjų vis dėlto siūlome palikti 5 %, esančius šiandien.
Dėkojame.
Už pataisą – V. P. Andriukaitis.
Gerbiamieji kolegos, tegul kolega V. Matuzas man pamėgina paaiškinti, kokia situacija yra geresnė – kai 19 % PVM ir 9 % lengvata ar kai 21 % PVM ir 9 % lengvata.
Paaiškinsiu.
Paaiškinsite, malonu.
Dabar šiuo atveju siūlomi 5 % šiai lengvatai, nes iš esmės gyventojų perkamoji gali smarkiai krenta, darbo užmokestis mažėja, pensijos ir kitos išmokos mažėja, kainų slėgimas yra didelis, vartojimas taip pat.
Šiuo atveju visiškai akivaizdu, kad 5 % tarifas turi pagrindimą.
Pamėginkite atsiklausti daugelio sunkiai gyvenančių žmonių, kaip jie jums atsakytų, ką jie pasirinktų – 5 % tarifą ar 9 % tarifą, esant bendram 21 % tarifui.
Ačiū.
Dėkoju.
Prieš – J. Šimėnas.
Gerbiamieji Seimo nariai, turim puikiai suvokti, kad ekonominės krizės metu ir biudžeto deficito metu mes turime ieškoti pajamų.
Tai vienas dalykas.
Kitas dalykas, kurį labai aiškiai pasakė pranešėjas, kad gamtinėms dujoms atpigus daugiau negu 2 kartus šiuo metu, lyginant su pernai metais, natūraliai šilumos kaina bus mažesnė ir dėl naudojamų išteklių.
Socialiai žiūrint, iš tikrųjų turime galimybę ir taip žmonėms tiekti šilumą pigiau, todėl tas 9 % balansas telpa į darnaus vystymosi principus.
Aš remčiau, kad tai yra kompromisas, dėl kurio neturėtų niekam užkliūti.
Ačiū.
Aš – už.
Dėkoju.
Gerbiamieji kolegos, kviečiu balsuoti.
Kas pritaria pataisai, balsuoja už, kas nepalaiko – susilaiko arba balsuoja prieš.
Balsavo 114 Seimo narių.
Už – 42, prieš – 10, susilaikė 62.
Pasiūlymui nepritarta.
K. Daukšys.
Prašau.
Ačiū, gerbiamasis Pirmininke.
Gerbiamasis pranešėjau ir dar kai kurie!
Tai, kad dujos atpigo šią vasarą dvigubai, kaip jūs sakote, dar nereiškia, kad jos lapkričio mėnesį tokios bus.
Antras dalykas, nuo kitų metų pradžios kūrensite dalį katilinių mazutu.
Tai neklaidinkite žmonių sakydami, kad dėl to šiluma jiems bus pigesnė, nes gali būti taip, kad ji dar bus, neduok Dieve, ir brangesnė, negu buvo pernai metais.
Dėkoju.
Gerbiamasis Jonai, dėl vedimo tvarkos?
Dėl vedimo tvarkos tiktai, nes šiuo atveju mes apsisprendėme, pataisa atmesta, o jūs argumentus prieš tai tikrai galėjote išsakyti.
Dėl vedimo tvarkos.
Prašau.
Iš tikrųjų aš pasisakiau už komiteto sprendimą, todėl norėčiau, kad stenogramoje būtų teisingas mano pasakymas.
Už komiteto sprendimą, tai yra už 9 %.
Mes taip ir supratome – jūs kalbėjote prieš pataisą.
Prašau, gerbiamasis pranešėjau.
Seimo narių V. Mazuronio ir J. Veselkos pataisa dar yra, jeigu aš neklystu.
Gerbiamasis Seimo Pirmininke, būtent ta pataisa, dėl kurios mes buvome išvadinti kažkokiu tarptautiniu žodžiu (tai yra Biudžeto ir finansų komiteto nariai), kurio aš nekartosiu, gerbiamasis Juliau, Pirmininkas jį išvertė.
Seimo nariai V. Mazuronis ir J. Veselka siūlo praplėsti 19 straipsnio 3 dalį, išdėstant ją taip, tai yra praplėsti, kad 9 % PVM tarifas yra taikomas, be to, kam pritarėm, dar turizmo veiklą reglamentuojančių teisės aktų nustatyta tvarka teikiamoms viešbučių tipo ir specialaus apgyvendinimo paslaugoms, galbūt aš nevardinsiu, daugeliui maisto produktų, tai yra duonai, pienui, atšaldytai mėsai, gyvoms šviežioms ir atšaldytoms žuvims, daržovėms ir vaisiams.
Komitetas apsvarstė šitą pataisą, tiksliau, pirmąją jos dalį, nes dėl antrosios dar kalbėsime.
Įvertinęs Lietuvos Respublikos Vyriausybės nuomonę, kuri yra pateikta liepos 20 d. nutarimu Nr.747, kurio esminė nuostata yra ta, kad netikslinga plėsti lengvatinių PVM tarifų sritį, komitetas siūlo nepritarti V. Mazuronio ir J. Veselkos pasiūlymui.
Žodis teikėjui J. Veselkai.
Prašom.
Tai jūs ir 9 % šilumai nepritariate?
Jūs pasižiūrėkite…
Palaukite, mūsų buvo anksčiau pasiūlyta ir…
Mes dabar svarstome šiam dokumentui registruotą jūsų pasiūlymą.
Taip, įregistruota tas pats buvo ir šilumai.
Tai jūs nepritariate.
Gerai, tai kur pavadinau, tokia ir liko, supratau.
Gerbiamieji kolegos, iš tikrųjų aš esu prieš lengvatų taikymą ekonomine prasme.
Bet su sąlyga, jeigu būtų vykdoma moksliškai pagrįsta ekonominė politika, jeigu valstybė turėtų pilnakrauję monetarinę politiką, jeigu valdantieji suprastų, kad parama žemės ūkiui tai ne žemdirbiui parama, o visų pirma parama vartotojui, kad maisto prekės būtų pigesnės ir žemdirbiui būtų išmokamos tos išmokos, kurias leidžia Europos Sąjunga mokėti nacionaliniu mastu.
Visų šitų mano išvardytų dalykų jūs nepripažįstate.
Todėl dėl to, kad uždaroma atominė elektrinė, teks 1 mlrd. 400 mln. visiems sumokėti papildomai.
Didinamas PVM, lietuviai perka maisto produktus Lenkijoje, ko nebuvo net per karus marus, ir siūlau, kad tam laikotarpiui, kol bus absorbuoti tie papildomi sunkumai, maisto produktams būtų taikomas 9 % tarifas.
Paskaičiavus iš tikrųjų dėl to lengvatų tik šiems metams būtų prarasta apie 25 mln. Lt.
Bet, gerbiamieji, jeigu padidėtų pirkimai viduje ir nevažinėtų, tas būtų kompensuota.
Todėl siūlau, atsižvelgdamas į tai, kad tų sąlygų, kurias aš išvardijau, nėra jūsų ekonominėje politikoje, pritarti mūsų pasiūlymui.
Tai yra maisto produktams dabar taikyti 9 % lengvatą.
Dėkoju.
Žodis dėl argumentų komiteto atstovui.
Toliau Seimo posėdžiui pirmininkaus Seimo Pirmininko pirmoji pavaduotoja I. Degutienė.
Argumentai buvo išsakyti, tačiau aš nesutikčiau, gerbiamasis Juliau Veselka, dėl jūsų pastabos, kad mes atmetėme jūsų pasiūlymą dėl 9 % neperiodiniams leidiniams, šilumos energijai.
Tai yra visiška netiesa.
Jūs pasižiūrėkite, kaip yra pateiktas jūsų pasiūlymas.
Taip kad tą rusišką žodį aš permetu jums atgal.
Komitetas siūlo nepritarti visiems tiems pasiūlymams dėl maisto ir turizmo paslaugų.
Jau kartą esu sakęs, gerbiamasis posėdžio pirmininke, ir siūlyčiau ir Seimo nariams priimti sprendimą pagal komiteto išvadą.
Dėkoju.
Kas palaiko pono J. Veselkos pataisą?
Andriukaitis.
Ir V. Mazuronio, teisingai.
Gerbiamieji kolegos, aš noriu pasakyti, kad kelių pakopų pridėtinės vertės mokesčio tarifas yra taikomas daugelyje šalių.
Žinoma, yra šalių, kurios eina vadinamųjų plokščių mokesčių keliu, nes atseit neturi tinkamos technikos ir įgūdžių administruoti tų mokesčių, tačiau Lietuva jau turi turėti patirties administruodama kelis PVM tarifus.
Aišku, labai gaila, kad mes panaikiname pridėtinės vertės mokesčio lengvatą žuviai, mėsai, daržovėms.
Čia kolegos J. Veselka ir gerbiamasis V. Mazuronis faktiškai siūlo tą patį, t. y. grįžti prie tos tradicijos, kuri buvo iki gruodžio mėnesio.
Juk nieko naujo nesiūlo.
Šiuo atveju mokesčių inspekcijos jau patirties turi.
Kompiuterinė įranga yra.
Administruoti visi įpratę.
Nieko naujo.
Ir jeigu būtume įsiklausę į tą logiką gruodžio mėnesį, kai sakėme – palikime kelių pakopų PVM tarifą, bet padidinkime PVM prabangai, padidinkime toms prekėms, kurios nėra labai būtinos, arba kurios yra tranzitinės, kurios vienaip ar kitaip atspindi kitus tikslus, bet elementariam žmonių vartojimui įveskime kelių pakopų tarifus ir vaistams, ir mėsai, ir žuviai, ir t. t… Šiuo atveju pasiūlymas yra visiškai logiškas.
Taip būtų galima padaryti.
Jeigu socialdemokratai būtų valdančiojoje daugumoje, manau, kad būtent tokiu keliu būtų einama – ir progresinių mokesčių, ir kelių pakopų pridėtinės vertės mokesčio tarifo keliu.
Aš siūlau tai paremti.
Prieš – A. Kubilius.
Gerbiamieji kolegos, aš jau visus rimtus argumentus esu išdėstęs, kodėl negalima pritarti PVM lengvatoms ir kiek tai kainuotų valstybei.
J. Veselka su V. Mazuroniu galėjo pateikti labai aiškiai suskaičiavę, kiek tai kainuotų valstybės biudžetui.
Manau, kad tai būtų keli šimtai milijonų litų, jeigu ne daugiau.
Noriu J. Veselkai ir V. Mazuroniui dar sykį priminti, kad pateikiant tokias pataisas reikia visų pirma atidžiai perskaityti, rodos, 2006 ar 2007 metų Valstybės kontrolės išvadas, kurios labai aiškiai parodė, kad visos lengvatos nieko bendro neturi su vartojimu ir vartotojams nieko naujo ir gero neduoda.
Bet aš dabar matau dar vieną problemą, kodėl tikrai negalima pritarti šitoms pataisoms.
Gerbiamieji kolegos, aš noriu atkreipti jūsų dėmesį, kad V. Mazuronis ir J. Veselka siūlo taikyti lengvatinį 9 % PVM tarifą priemonėms, naudojamoms kontracepcijai.
Suprantu, kad vyrams, matyt, nebeužtenka pinigų kontraceptinėms priemonėms, liaudiškai tariant, prezervatyvams ir dabar prašo PVM lengvatų.
Gerbiamieji kolegos, jeigu yra tokių problemų, mes tikrai galime ir susimesti galbūt, ypač vyrai, būkime solidarūs ir padėkime.
Bet šiaip jau, žiūrint struktūriškai, aš tikrai negaliu pritarti tokiai lengvatai, nes tai visiškai prieštarauja mūsų patvirtintai šeimos koncepcijai.
Ir kai po pietų svarstysime motinystės išlaidų mažinimą, gerbiamieji vyrai, tikrai neprašykime PVM lengvatų prezervatyvams.
Dėkoju.
Gerbiamieji kolegos, kviečiu balsuoti.
Kas palaiko pono J. Veselkos ir V. Mazuronio pataisą, balsuojate už, kas turite kitą nuomonę, balsuojate prieš arba susilaikote.
Balsavo 105 Seimo nariai.
Už – 39, prieš – 18, susilaikė 48.
Pataisai nepritarta.
Gerbiamasis Vitai, prašom toliau.
Repliką po balsavimo V. P. Andriukaitis.
Gerbiamasis premjere, iš jūsų kalbos supratau, kad jūs nelabai žinote, kas kur naudojama.
Galėčiau jus patikinti, kad daugelis Lietuvos šeimininkių tą jūsų vadinamąją priemonę naudodavo vakavimui arba darydamos vyšnių ir visokius kitokius užpilus.
Tiesiog manyčiau, kad jūs turėtumėte pasisemti gilios išminties iš daugelio mamų, kurios patartų jums ką, kaip ir kur naudoti.
Veselka.
Gerbiamasis premjere, taip aiškiai pasakiau, kodėl aš siūlau, dėl kokių priežasčių.
Ir pasakiau, kad aš esu prieš lengvatas.
Nežinau, ar jūs apskritai negirdite, tai reiktų vieną dalyką daryti, ar jūs nesuprantate, tada kitą dalyką daryti.
Dėl kontraceptinių priemonių.
Iš tikrųjų, kai mamoms mažinate išmokas, ką darysi, reikia ir tą piginti. (Juokas salėje, plojimai)
Dėkoju.
Gerbiamasis Vitai, prašom.
Ačiū, gerbiamoji pirmininke.
Gerbiamieji kolegos, net nežinau, kaip dabar pasielgti.
Antra V. Mazuronio ir J. Veselkos pasiūlymo dalis skamba taip: „2 straipsnis.
Įstatymo įsigaliojimas ir įgyvendinimas.
Šis įstatymas įsigalioja 2009 m. rugsėjo 1 d.“
Lygiai taip pat yra pateiktam įstatyme, tai kam čia…
Gerbiamasis Veselka, atsiimat šitą?
(Balsai salėje) Sutampa.
Tai nereikia dėl jo kalbėti.
Prašau tada…
Ir ketvirtas pasiūlymas Seimo narių J. Juozapaičio, E. Žakario.
Pasiūlymo esmė – lengvatų praplėtimas vėlgi siūlomas, kad iki 2010 m. gruodžio 31 d. keleivių vežimo Susisiekimo ministerijos arba jos įgaliotos institucijos, arba savivaldybių nustatytais reguliaraus susisiekimo maršrutais, keleivių vežimo keleiviniais traukiniais paslaugoms, taip pat keleivių bagažo vežimo paslaugoms yra taikomas lengvatinis 9 % tarifas.
Biudžeto ir finansų komitetas, išnagrinėjęs šį pasiūlymą, pakartosiu, pritarė Lietuvos Respublikos Vyriausybės nuomonei, kuri buvo išdėstyta mano paminėtam Vyriausybės nutarime Nr. 747, kad netikslinga plėsti lengvatinio PVM tarifo srities.
Dėl to komitetas siūlo nepritarti mano minėtai pataisai.
Dėkoju.
Ar J. Juozapaitis pristatys pataisą?
Prašau.
Ačiū, posėdžio pirmininke.
Gerbiamasis pranešėjau, sunkmečio laikotarpiu, kai šalyje didėja nedarbas, mažėja gyventojų pajamos, brangsta važiavimo paslaugos, o daugiausia transporto priemonių paslaugomis naudojasi tie žmonės, kurie mažai uždirba ir nepasituri, mūsų pataisa tokia, kad siūlome numatyti lengvatas tiems žmonėms, PVM tarifo lengvatas.
Dėkoju.
Gerbiamasis J. Olekas.
Norite pritarti pataisai?
Taip.
Prašau.
Ačiū, gerbiamoji pirmininke.
Gerbiamieji kolegos, gerbiamasis kolega J. Juozapaitis išdėstė motyvus dėl lengvatinio tarifo, bet aš norėčiau pridėti dar vieną.
Šie tarifai paprastai labiausiai pažeidžia mažesnes pajamas gaunančius žmones, kurie naudojasi visuomeniniu transportu.
Čia taikyti to, kad, taikant lengvatinį kreditą, juo pasinaudoja ir pasiturintys žmonės, visiškai netinka.
Dar daugiau, pridėtinės vertės mokesčio didėjimas visuomeniniam transportui paprastai sukelia papildomų sunkumų savivaldybėms, kurios vienaip ar kitaip turi kompensuoti tas važiavimo išlaidas, didinti bilietų kainas.
Taip sukeliama įtampa tiek savivaldybių biudžetams, tiek savivaldybių gyventojams.
Manyčiau, kad tai nėra dideli pinigai biudžetui, ką gerbiamasis premjeras minėjo svarstant kitas pataisas.
Mes galėtume padėti tiems žmonėms, kurie naudojasi visuomeniniu transportu, ypač tuo momentu, kai mes mažinam jiem atlyginimus, grasina valdančioji dauguma, kad mažinsim ir pensijas.
Jie galėtų pasinaudoti bent lengvatiniu pridėtinės vertės mokesčiu važiuodami visuomeniniu transportu.
Kviečiu palaikyti kolegų pateiktą pataisą.
Dėkoju.
Prieš – D. Bekintienė.
Tam tikra prasme pavydžiu opozicijoje sėdintiems kolegoms, kurie iš tikrųjų lengvai žarsto tokius pažadus ir tokias lengvatas.
Tai yra populiaru, tai yra politiškai teisinga, bet šitie pasiūlymai visiškai nepagrįsti finansiškai.
Todėl tikrai siūlau atsižvelgti į Vyriausybės nuomonę ir į sunkią Lietuvos finansinę padėtį, atsižvelgti galų gale į globalinę ekonominę krizę, kuri atvedė mus prie šitos situacijos, ir tokiems populistiškiems pasiūlymams nepritarti.
Kaip ką tik šnekėjo mano kolega, jis sakė, kad savivaldybės, jeigu atsigaus ekonomika… savivaldybės ir dabar, jeigu turi rezervų, tokias lengvatas, kaip žinote, taiko.
Taiko vieną važiavimo kainą pensinio amžiaus žmonėms, kitos yra lengvatos, yra diferencijuotos kainos.
Taigi vėl nedidinkime didelės finansinės naštos Lietuvai, bet palikime tai spręsti savivaldybėms jų nuožiūra.
Dėkui.
Siūlau nepritarti.
Dėkoju.
Gerbiamieji kolegos, kviečiu balsuoti.
Kas pritariate J. Juozapaičio ir E. Žakario pataisai, balsuojate už, kas turite kitą nuomonę, balsuojate prieš arba susilaikote.
Balsavo 106 Seimo nariai.
Už – 40, prieš – 14, susilaikė 52.
Pataisai nėra pritarta.
Dabar dėl viso įstatymo po svarstymo 1 – už, 1 – prieš.
Už – E. Žakaris.
Ačiū, pirmininke.
Pirmiausia trumpą repliką, nes nenorėjau gaišinti, dėl lietuviškų knygų, kad Europos Sąjunga čia nepritartų ir t. t.
Kaip tik yra aiškiai parašyta, kad Europos Sąjunga sunkmečiu rekomenduoja taikyti PVM lengvatas prekėms ir paslaugoms, lemiančioms gyvenimo pažangą.
Ar knygos lemia pažangą, ar ne, tai čia jau kiekvieno suvokimas.
O kalbant apie pateiktą įstatymo projektą, tai kai aštuonis mėnesius mes nuolat girdėjome, kad yra tik vienas būdas gelbėti Lietuvą, t. y. mažinti žmonių pajamas, didinti verslui mokesčius ir netaikyti jokių lengvatų, ir staiga iš daugumos atsirado žmonių, suprantančių, neatitrūkusių nuo paprastų žmonių, kad žmonėm kai kurios vietose reikia padėti, nors tų lengvatų nedaug, tiktai trys, bet jos iš tikrųjų yra labai geros, tai negaišindamas siūlau kuo greičiau pritarti, balsuoti, kol dar kas neapsigalvojo.
Ačiū.
Dėkoju.
Prieš – A. Šedžius.
Nenori A. Šedžius ar jo nėra?
(Balsai salėje) Tai A. Butkevičius.
Aš dėl viso įstatymo.
Tai čia ir yra dėl viso po svarstymo.
Čia po svarstymo?
Po svarstymo dėl viso įstatymo.
Gerai.
Dėkoju, posėdžio pirmininke.
Labai trumpai dėl mokesčių lengvatų, kurios buvo išsakytos ir dėl kurių tokia gana įdomi diskusija vyko.
Vieni lyg ir pasisakė už tai, kad PVM lengvatos nereikalingos, bet, kiek žinau, visam pasauly jos egzistuoja.
Bet kokie yra tikslai ir kodėl tos lengvatos yra, tikrai buvo labai mažai išsakyta argumentų.
Jeigu tikslas yra vienas – gauti didesnes pajamas, o tos pajamos yra gaunamos žmonių sąskaita ir ekonominiu sunkmečiu, kai Vyriausybė turi padėti žmonėms lengviau išgyventi tą ekonominį sunkmetį ir sudaryti sąlygas, kad už būtinas paslaugas ir prekes, be kurių tu negali išvengt, gyvendamas nemokėdamas… Čia ir yra Vyriausybės politika padėti sumažinti arba tiesiog sumažinti mokesčius, kad galėtų apsimokėt už jas ir dalį pinigų galėtų skirt kitai sričiai.
O kalbėt, kad tokios lengvatos nereikalingos, tai tikrai yra neteisinga.
Dėl lengvatų knygoms.
Pasaulis čia tikrai nesitiki gaut didelių pajamų, bet tikslas irgi yra kitas – kad žmonės skaitytų, kad galėtų įsigyt knygų.
Jeigu knygos yra prilyginamos plytoms, kitoms statybinėms medžiagoms, tai koks yra požiūris į mūsų jaunus žmones ir į Lietuvos ateitį?
Ačiū.
Dėkoju.
Gerbiamieji kolegos, kviečiu balsuoti.
Kas už tai, kad po svarstymo pritartume Pridėtinės vertės mokesčio įstatymo 19 straipsnio pakeitimo įstatymo projektui, balsuojate už, kas turite kitą nuomonę, balsuojate prieš arba susilaikote.
Balsavo 102 Seimo nariai.
Už – 97, prieš nėra, susilaikė 5. Po svarstymo Pridėtinės vertės mokesčio įstatymo 19 straipsnio pakeitimo įstatymo projektui pritarta.
Repliką po balsavimo – P. Auštrevičius.
Dėkoju, posėdžio pirmininke.
Kolegos, aš viešai norėčiau paprašyti, kad Seimo narys J. Veselka, turėdamas laiko ir galimybių, susipažintų su išsamia derybų dėl Ignalinos atominės elektrinės medžiaga, nuoširdžiai tikint, kad jam, kaip žmogui, kaip specialistui ekspertui, pagaliau kaip Seimo nariui leis atsikratyti jį kankinančių kompleksų.
Ačiū.
Gražulis.
Aš norėčiau padėkoti, kad daugiau kaip po pusės metų Vyriausybė, vadovaujama A. Kubiliaus, suprato, kad tos pačios naštos, krovinio negali uždėti drambliui ir musei, kad jie gali pakelti atskirą svorį.
Taip ir knygų leidyba, kaip statybos… 
Ir vis dėlto pradėjo suvokti elementarius dalykus.
Sveikinu su padaryta pažanga!
Kubilius.
Aš noriu padėkoti P. Gražuliui už padėką man.
Ar galiu?
Man tai yra labai svarbus dalykas.
Bet aš manau, kad gal P.Gražulis gali įtikinti J. Oleką, kad balsuoti prieš PVM lengvatą šildymui net ir socialdemokratas J. Olekas neturėtų.
Prašau.
Veselka.
Labai gaila, kad gerbiamasis P. Auštrevičius, nors ir ekonomistas, bet skaičiuoti visiškai nemoka.
Todėl gerai įsigilinau į tas visas jūsų sutartis.
Galiu pasakyti, tiek P. Auštrevičiaus pastangų derybos su Europos Sąjunga… Lietuva uždaro elektrinę, kuri atstatomąja verte kainuoja per 20 mlrd. Lt, kasmet reikės dabar minimum po 1 mlrd. 400 mln. Lt kiekvienam vartotojui ir gamintojui sumokėti.
Štai kokius jis padarė nuostolius Lietuvai.
Tegul jis pabando man paneigti šitą.
Gerbiamieji kolegos, baigiame svarstymo stadiją.
Kadangi taikoma ypatingos skubos tvarka, pereiname prie šio įstatymo priėmimo.
Įstatymas – dviejų straipsnių.
Ar galime priimti 1 straipsnį bendru sutarimu?
Galime.
Dėkoju.
straipsnis priimtas.
straipsnis.
Ar galime 2 straipsnį priimti bendru sutarimu?
Dėkoju.
straipsnis priimtas.
Dėl viso įstatymo projekto 4 – už ir 4 – prieš.
Už – B. Vėsaitė.
Gerbiamieji kolegos, man šis įstatymas buvo indikatorius, ar rudenį konservatorių valdžia dar išsilaikys, ar ne.
Kai aš siūliau šią įstatymo lengvatą, jūs iškilmingai atmetėte.
Tada sakiau, kad prasidėjus šildymo sezonui būtumėte nušluoti apskritai nuo politinės arenos pasipiktinusių pensininkų.
Ačiū.
Geriau vėliau negu niekada, kad susiprotėjote.
Be abejo, kita vertus, būtų buvę išmintingiau palikti 5 % pridėtinės vertės mokestį šildymui.
Labai gerai, kad vis dėlto įvertindami knygų rinką, ribotą Lietuvoje, pratęsėte lengvatos galiojimą knygoms, taip pat ir vaistams.
Aš darau išvadą, kad nors konservatorių Vyriausybės jėgos senka, bet dar norite vadovauti Lietuvai, o kaip pavyks, nežinau.
Prieš – A. Butkevičius.
Nėra.
Klumbys.
Irgi ne.
Olekas.
Ačiū, gerbiamoji pirmininke.
Gerbiamieji kolegos, gerbiamasis premjere, aš sveikinu jūsų apsisprendimą taikyti kai kurias lengvatas.
Deja, apgailestauju, kad tos lengvatos numatytos taikyti tik trumpam laikui, ypač šildymo lengvata, kurios taikymo pabaiga sutampa su naujo šildymo sezono kitais metais pradžia.
Manau, tai nesąžiningas dalykas.
Jeigu mes priimame lengvatas, tai būtų geriau, kad mes jas priimtume bent jau metams, kad būtų aišku, o ne šiltam metų sezonui.
Taip pat manau, buvo gera galimybė pritaikyti padidintą lengvatą knygoms.
Mes jau ne kartą čia kalbėjome apie mūsų rašančių knygas, spausdinančių knygas žmonių ir įmonių sudėtingą finansinę situaciją.
Todėl kai kurių kolegų pasiūlymai pritaikyti nulinį tarifą Lietuvos rašytojams, lietuviško žodžio skatintojams būtų buvę labai vertingi.
Deja, jūs tuo nepasinaudojote.
Todėl aš, pritardamas pridėtinės vertės mokesčio lengvatų palikimui kai kurioms sritims, bet nepritardamas trumpalaikiam tokiam taikymui ir atsisakymui taikyti kai kurioms sritims, knygoms ir panašiai, negaliu pritarti tokiam įstatymui, aš susilaikiusiu.
Dėkoju.
Sysas.
Ačiū, pirmininke.
Reikia pasidžiaugti, kaip sakė ir Birutė, geriau vėliau negu nieko.
Ne vieno iš mūsų gruodžio naktim kalbėjusių iš šitų tribūnų ir sakiusių, kad nedarytume tokių žingsnių, nes vis tiek reikės grįžti, kalbos pagaliau išgirstos.
Geriau trumpesniam laikui, bet vis tiek padarytos išlygos.
Aš manau, yra padarytas dar vienas didelis pliusas, galbūt čia Ekscelencijos D. Grybauskaitės grįžimo į Lietuvą proga, nes iš Lietuvos yra ištremtas ministras G. Šemeta, kuris buvo kategoriškai prieš bet kokias lengvatas.
Jis tą ne kartą man pakartojo ir per Vyriausybės valandas, ir buvo vienintelis, kuris, kai buvo susirinkę Europos finansų ministrai ir kalbėjo apie lengvatų paketą per pridėtinės vertės mokestį, balsavo prieš.
Aš manau, vien dėl to reikia balsuoti ir pritarti šioms pataisoms.
Dėkoju.
Už – V. P. Andriukaitis.
Gerbiamieji kolegos, remiu šias pataisas, nors kolega J. Olekas išsakė teisėtas abejones dėl to, jog įstatymas yra trumpalaikis, paliekame didelę nežinią žmonėms, toliau sukeliame socialinę įtampą dėl to nežinojimo.
Be to, manau, šis Seimas turėtų išties apsispręsti dėl kelių pakopų PVM tarifo taikymo Lietuvoje būtino vartojimo prekėms, šildymui, visiems kitiems socialinį tikslą turintiems dalykams.
Manau, šis įstatymas taip pat atskleidžia ir tai, apie ką, ko gero, A. Kubilius diskutavo su Respublikos Prezidente D. Grybauskaite.
Nes Respublikos Prezidentė nurodė, kad turi būti ištaisytos klaidos.
Taigi dabar, aš manau, viena iš tų klaidų, ko gero, čia greičiausiai ir taisoma Respublikos Prezidentės spaudimu, ir paliekama tokia situacija.
Manau, nors A. Kubilius negalėjo įvardyti trijų savo klaidingų žingsnių, bet dabar tas atsiskleidžia.
Taigi, kolegos, gaila, kad mes ir toliau neįsiklausome į racionalius siūlymus.
Galėtume truputį kitaip elgtis ir priimti tuos racionalius pasiūlymus be didesnio užsispyrimo.
Gal tuomet mums nebūtų kainavę kelių šimtų tūkstančių keičiant išdaužytus Seimo langus.
Taigi pritariu šiam įstatymui.
Dėkoju.
Už – V. Mazuronis.
Aš tikrai manyčiau, kolegos, ne viskas, ką valdančioji dauguma daro, yra blogai.
Tam, kas yra gerai, reikia pritarti.
Mes pasisakėme, aišku, už platesnį lengvatų variantą, deja, iki galo negavome paramos.
Kadangi tai iš tikrųjų yra sprendimai, naudingi ir Lietuvos žmonėms, tai aš tikrai visus kviesčiau pritarti, nepaisant to, kas tas lengvatas siūlo.
Svarbu, kad jos būtų teisingos.
Taip mes visada ir elgiamės.
Dėkoju.
Gerbiamieji kolegos, kviečiu balsuoti.
Kas už tai, kad būtų priimtas Pridėtinės vertės mokesčio įstatymo 19 straipsnio pakeitimo įstatymas, balsuojate už, kas turite kitą nuomonę, balsuojate prieš arba susilaikote.
Balsavo 109 Seimo nariai.
Už – 106, prieš nėra, susilaikė 3.
Pridėtinės vertės mokesčio įstatymo 19 straipsnio pakeitimo įstatymas priimtas.
Kitas darbotvarkės klausimas – Akcizų įstatymo 35 straipsnio pakeitimo įstatymo projektas Nr. XIP-931(2).
Svarstymas.
Pranešėjas – V. Matuzas, Biudžeto ir finansų komiteto atstovas.
Gerbiamoji posėdžio pirmininke, Biudžeto ir finansų komitetas apsvarstė kaip pagrindinis komitetas Akcizų įstatymo 35 straipsnio pakeitimo įstatymo projektą, atsižvelgė į Seimo kanceliarijos Teisės departamento pasiūlymą, kad reikia papildyti tam tikra nuoroda, ir priėmė sprendimą pritarti įstatymo projektui.
Sprendimas buvo priimtas bendru sutarimu.
Šiandien dar buvo gauta Seimo nario E. Žakario pataisa įstatymo 2 straipsniui.
Pristatyti?
Jos esmė ta.
Dabartinis įstatymas tik nustato, kada įsigalioja šis minimalus akcizas gazoliui, arba dyzeliniams degalams.
Seimo narys E. Žakaris siūlo papildyti, kad įstatymas įsigalioja 2009 m. rugpjūčio 1 d. ir galioja iki 2010 gruodžio 31 d.
Komitetas tą klausimą apsvarstė ir buvo priimtas sprendimas nepritarti.
Kadangi šis klausimas bus sprendžiamas priimant 2010 m. biudžetą, manome, kad dabar netikslinga nustatyti, koks tas akcizas bus kitais metais.
Dėkoju už pristatymą, komiteto nuomonę.
Dėkoju, jūs galite sėsti ir pailsėti.
Diskusijoje užsirašė 7 Seimo nariai.
Pirmasis – A. Šedžius.
Prašau į tribūną.
Ačiū, gerbiamoji posėdžio pirmininke.
Kreipiuosi į visus kolegas Seimo narius.
Kartu galiu pasinaudoti proga, nes Seimo salėje yra Ministras Pirmininkas, ir pasakyti tik tiek, kad Ministras Pirmininkas nėra nuoseklus ir nesilaiko savo vykdomos politikos.
Taigi buvo priimtas sprendimas padidinti akcizą.
Mes tada, gruodžio mėn., visi bandėme išsakyti nuomonę, kad tai yra blogai, kad sumažės dyzelino vartojimas, kad tie vežėjai, kurie daugiausia sunaudoja dyzelino, pilsis Lenkijoje arba kitos valstybėse, aplenkdami Lietuvą, tačiau mūsų niekas neklausė.
Dabar, kai jau liko realiai trys mėnesiai, realiai aš kalbu, trys mėnesiai iki Europos direktyvos įsigaliojimo, kai nuo 2010 m. sausio 1 d. ar šiaip, ar taip dyzelino akcizas bus suvienodintas visoje Europoje, tai yra nustatyta minimali riba, yra priimamas sprendimas trims mėnesiams sumažinti.
Kodėl aš sakau trims?
Todėl, kad įstatymas įsigalios ne anksčiau kaip nuo rugsėjo mėnesio.
Dar mėnesį laiko kolonėlės prekiaus taikant seną akcizą nupirktais degalais.
Kainos kolonėlėse geriausiu atveju sumažėtų 19 ct, kaip yra teigiama, 19 ct sumažėtų tiktai nuo spalio mėnesio.
Tačiau yra penkios priežastys, dėl kurių kaina nesumažės.
Pirma ir pagrindinė priežastis – kad, ko gero, dešinioji pusė pamiršo, kad „Mažeikių naftos“ akcijos buvo parduotos ir jokios įtakos Vyriausybė „Mažeikių naftai“ neturi.
Taigi akcizų mokėtoja yra „Mažeikių nafta“, ir dabartiniai naujieji savininkai tikrai nepraleis galimybės užsidirbti iš to sumažinto akcizo, tai yra 19 ct uždirbti nuo kiekvieno dyzelino litro, nes jiems nėra skirtumo.
Lenkų kompanija „PK Orlen“ turi monopolį tiek Lietuvoje, tiek ir Lenkijoje.
Taigi ar vežėjai pils kurą Lenkijoje, ar Lietuvoje, skirtumo nėra jokio – vis tiek jiems į tą pačią kišenę pelnas.
O sumažinti dyzelino kainą Lietuvoje, vadinasi, Lietuvos vidaus rinkos vartotojams, tai yra nuo to, ką žmonės suvartoja ir supila į savo lengvuosius automobilius, jiems nėra tikslo, todėl, kad jie kaip vartojo, taip ir vartos.
Apyvarta nuo to nepakils ir tikėtis didesnio suvartojimo būtų, na, tiesiog neracionalu.
Aš manau, kad dėl tos priežasties kaina tikrai bus nesumažinta ir monopolistas tikrai nepraras progos uždirbti.
Antra priežastis, kodėl nepraleis progos uždirbti.
Todėl, kad nuo sausio 1 d. įsigalios kitas įstatymas, kuris leis atsirasti konkurencijai, ir ne tiktai „Mažeikių nafta“, bet ir kiti tiekėjai galės įvežti dyzelino bei benzino ir nebus varžoma konkurencija.
Taigi vėl tikėtina, kad „Mažeikių naftos“, kaip monopolisto, pajamos, pelnas kris, ir ji tikrai nepraleis progos uždirbti daugiau pelno prieš Naujuosius metus, tai yra per tuos tris mėnesius, ir sukaupti pakankamai rezervų.
Trečia priežastis, dėl kurios kaina, tikėtina, kolonėlėse nesumažės, yra ta, kad jeigu „Mažeikių nafta“ sumažintų kainą nors penkiais centais, dabartiniai mažmeninės rinkos dalyviai, tai yra kolonėlės, ir taip uždirba maždaug nuo 15 iki 20 ct už litrą degalų.
Jeigu jie jaustų, kad dėl konkurencijos, tai yra sumažinus kainą, padidėtų vartojimas, jie tikrai tai padarytų.
Tačiau dyzelino vartojimas sumažėjo ne todėl, kad išaugo kaina, o todėl, kad smuko ekonomika, todėl, kad sustojo statybų sektorius, paslaugų sektorius, pervežimų sektorius.
Tai turėjo pagrindinę įtaką.
Todėl tikėtis, kad vartojimas padidės vien todėl, kad staiga atsigaus šios mano išvardintos verslo sritys, tikrai negalima.
Dėl šios priežasties, jeigu ir sumažins, kaip aš minėjau „Mažeikių nafta“ kainą nors 5 ct, tą antpelnį, tuos 5 ct, tada tikrai pasidalys kolonėlių savininkai ir kaina vis tiek nesumažės.
Visos galimos, laukiamos pasekmės šio įstatymo priėmimo – Lietuva prarastų 70 mln. Lt, kaip sakė finansų ministrė pateikimo metu, netektume 70 mln. į biudžetą, kuriuos reikėtų kompensuoti per įvairias socialines programas.
Siūlau tikrai tam nepritarti ir nedaryti klaidų, o premjerui neeksperimentuoti su Lietuvos biudžetu.
Dėkoju.
Bet labai prašau laikytis reglamento – 5 min. Jūs kalbėjote beveik 6. Į tribūną kviečiu B. Vėsaitę.
Aš pasistengsiu sutaupyti laiko.
Gerbiamieji valdantieji, geriau taisyti savo klaidas vėliau, negu niekada.
Jeigu būtumėte įsiklausę protingo socialdemokratų balso, nuostolis biudžetui ir akcizų surinkimas būtų tikrai ne toks drastiškas.
Palaikau įstatymo projektą ir siūlau balsuoti už.
Dėkoju.
Trumpai drūtai.
Dėl vedimo tvarkos – A. Kubilius.
Aš labai protestuoju, nes kolegė B. Vėsaitė įžeidė mano bendravardį Andrių Šedžių, kadangi pasakė: reikia klausyti protingų socialdemokratų.
Ką tik A. Šedžius kalbėjo visiškai priešingai, ir aš suprantu, kad tiesiogiai jam buvo įvardinta, kad jis nėra protingas socialdemokratas.
Tai aš kategoriškai protestuoju. (Juokas salėje)
Dėkoju.
Olekas.
Gerbiamasis Andriau Šedžiau, gal jūs nekalbėkite.
Aš noriu padėkoti premjerui.
Prašau.
Ačiū, gerbiamoji pirmininke.
Aš būčiau sutikęs nekalbėti ir greičiau pabaigti diskusiją, ir priimti sprendimą, bet mano kolegos A. Kubiliaus pasisakymas mane privertė ateiti į šią tribūną.
Mes turime du skirtingus periodus.
Dabar kalbame apie galimą akcizo sumažinimą faktiškai paskutiniam metų ketvirčiui.
Ir iš tikrųjų, susiklosčius geroms aplinkybėms, galime tikėtis tam tikro kainų sumažėjimo, didesnio degalų vartojimo ir lengvesnio gyvenimo mūsų piliečiams ir mūsų įmonėms.
Deja, gerbiamasis premjere, jau praėjo trys metų ketvirčiai ir per tą laiką mes nesurinkome numatyto akcizų mokesčio.
Štai kur yra didžiausia jūsų klaida, praeitų metų pabaigoje jūs nepaklausėte socialdemokratų ir šiais metais turite biudžeto skylę dėl kritusio degalų vartojimo, dėl mūsų pačių piliečių važiavimo piltis į degalines už Lietuvos ribų, dėl kertančių Lietuvą tranzitu užsienio vairuotojų benzino pylimo ne Lietuvos degalinėse, o Lenkijoje ir kituose kraštuose.
Štai kur yra problemos esmė.
To jūs vis dar nesuprantate ir tai mums tenka kaskart vis kartoti.
Mes tikime, kad mažesnis akcizas sumažins degalų kainas mūsų degalinėse ir mūsų biudžetui nereikės netekti 70 mln., nes dalį tų degalų taip pat pirks ir mūsų biudžetinės įstaigos.
Lietuvos kariuomenė naudoja dyzeliną, jai reikės mokėti mažiau, kaip ir kitoms mūsų biudžetinėms įstaigoms, kuriose naudojamas dyzelinis kuras.
Tai ir greitoji pagalba, tai ir policija, tai ir mūsų Lietuvos žmonės.
Todėl aš palaikau šį sprendimą ir apgailestauju, kad jis, ko gero, gyvuos tik 3 mėnesius, nes jūs nesutinkate su mūsų kolegų pasiūlymu šį akcizo dydį taikyti ir visais 2010 metais.
Kviečiu į tribūną J. Jagminą.
Gerbiamasis Jonai, jūs labai… 
Su moterimis toliau kalbėsite, ar eisite į tribūną?
Neisite į tribūną.
Tada K. Daukšys, kuris irgi su moterimis flirtuoja, ar eisite į tribūną?
Neisite?
Dėkoju.
Irgi neina.
Ramonas tada.
Jo iš viso salėje nėra.
Ir lieka P. Gražulis.
Gerbiamieji Seimo nariai, gerbiamoji valdančioji dauguma, jeigu jūs dirbtumėte visą laiką taip, mažindami mokesčius, kaip šiandien, tai man atrodo tikrai birželio 21 d., kaip ir kalbėjo Andrius, krizė būtų pasibaigusi.
Bet kadangi vienus mokesčius didinate, kitus kažkodėl mažinate, tai išeina toks trypčiojimas vietoje.
Dabar mažinamas vien tik dyzelinui.
Kodėl tik dyzelinui, kodėl benzinui nemažinate?
Kodėl daromos tokios išskirtinės sąlygos?
Tikrai nėra labai suprantama.
Taip pat faktiškai padidinamas bendras PVM mokestis.
Aš kalbėjau privačiai su A. Kubiliumi, su premjeru, ir paklausiau, ar jis žino, kiek šiandien įmonių yra parašiusios raštus, prašymus Mokesčių inspekcijai, kad dabartinio PVM mokesčio mokėjimą atidėtų, nes tos įmonės nesugeba jo sumokėti ir gali bankrutuoti.
Reikia pripažinti, kad dabar Mokesčių inspekcija (teko kalbėtis su daugeliu verslininkų) vis dėlto sudaro grafiką ir leidžia sumokėti vėluojantį PVM išdėstydama jį per tam tikrą laikotarpį.
Dabar tas procesas tik paspartės, gerbiamasis Andriau, tik padaugės tų įmonių, kurios kreipsis į Mokesčių inspekciją, kad PVM mokestis būtų atidėtas.
Yra geležinė taisyklė – jeigu didėja krizė, mažėja vartojimas, reikia ieškoti būdų, kaip mažinti mokesčius, tai šiandien jūs ir darote su dyzelinu, darėte išimtis ir kai kurioms PVM mokesčio lengvatoms, šilumai sumažinta, tai yra sveikintini dalykai.
Bet reikėtų dar daugiau politinės valios, dar daugiau politinio ryžto mažinti pridėtinės vertės mokesčius.
Jūs atsakysite, o iš kur surinkti biudžetą?
Mažinkite biurokratinį aparatą.
Dešimtą kartą sakau, gerbiamasis Kubiliau, kada atėjo į mūsų frakciją vidaus reikalų ministras gerbiamasis R. Palaitis, jis pasakė, kad šiuo metu papildomai priimta apie 200 pareigūnų, nesumažintas nė vienas etatas.
Mažinkite!
Prancūzija, Lenkija, visos valstybės mažina iki 30 % išsipūtusio, išsiplėtusio biurokratinio aparato.
Mažinkite, ir atsiras lėšų.
Yra įvairiausios valstybinės pensijos.
Kam valstybinės pensijos?
Įvairiausioms struktūroms, sovietmečio policininkams ir visiems kitiems.
Tegu gauna tik senatvės pensiją, kokios jiems gali būti už sovietinę tarnybą valstybinės pensijos?
Yra resursų, bet jų nenorite ir nematote, mažinate tikrai ne ten, kur reikia.
Vis dėlto, jeigu jūs dirbsite, kaip šiandien dirbote, tikrai opozicija ne oponuos, o rems jūsų žingsnius, protingus ir išmintingus.
Dėkui.
Gerbiamieji kolegos, diskusijoje daugiau nėra norinčių kalbėti.
Dabar kreipiuosi į E. Žakarį, nes gerbiamasis V. Matuzas pristatė E. Žakario pataisą, bet aš jo nematau.
Ateina.
Gerbiamieji kolegos, gal aš galėčiau perskaityti tą pasiūlymą dar kartą?
Pasiūlymas 2 straipsniui.
Įsigaliojimo laikas.
„Šis įstatymas įsigalioja 2009 m. rugpjūčio 1 d. ir galioja iki 2010 m. gruodžio 31 d.“
Komitetas nepritarė.
Kas palaikote gerbiamojo E. Žakario pataisą?
Olekas nori kalbėti už.
Prašom.
Gerbiamieji kolegos, aš tikrai kviečiu palaikyti E. Žakario pataisą ir štai dėl kokių motyvų.
Jeigu mes sutiktume su Biudžeto ir finansų komiteto pranešėju, tai faktiškai mes sutiktume, kad šis įstatymas galiotų tik 4 mėnesius, nes priimdami kitų metų biudžetą mes jau vėl svarstysime kitus variantus.
Tai yra tam tikras pasityčiojimas.
Mes mažiname akcizo mokestį trims mėnesiams ir po to vėl didiname.
Suteikime perspektyvą.
Tos įmonės, kurios užsiima pervežimo verslu, kurios turi daugiau transporto, turi planuoti savo išlaidas.
Kolegos E. Žakario pasiūlymas apibrėžti bent metams ir trupučiui jau yra šiokia tokia perspektyva, kurią galima planuoti.
Todėl aš kviečiu palaikyti kolegos E. Žakario pasiūlymą ir balsuoti už.
Prieš – V. Matuzas.
Gerbiamieji kolegos, aš manau, kad iš tikrųjų būtų išmintingiau palikti be datos dėl vienos paprastos priežasties.
Vienas dalykas, nors tai ir nemalonu pripažinti, iš esmės darome eksperimentą, tai A. Šedžius yra minėjęs.
Klausimas, kaip tas eksperimentas pavyks, ar tikrai tas nesurinkimas dėl akcizo sumažinimo bus kompensuotas padidėjusiu dyzelino arba gazolio pardavimu.
Tai yra didelis klausimas.
Reikia laiko tam pažiūrėti.
Antras dalykas.
Iš tikrųjų mes, priiminėdami Seime kitų metų biudžetą, svarstysime ir tuos klausimus.
Aš siūlyčiau nenustatyti galiojimo pabaigos datos.
Siūlyčiau nepritarti šiai pataisai.
Dėkoju.
Gerbiamieji kolegos, kviečiu balsuoti.
Kas palaikote E. Žakario pataisą, balsuojate už, kas turite kitą nuomonę, balsuojate prieš arba susilaikote.
Balsavo 79 Seimo nariai.
Už – 33, prieš – 10, susilaikė 36.
Pataisai nepritarta.
Dėl viso įstatymo projekto vienas – už, vienas – prieš.
gal galime bendru sutarimu po svarstymo pritarti, gerbiamasis Andriau?
Dėkoju.
Tada po svarstymo bendru sutarimu pritariame.
Irgi siūloma taikyti ypatingos skubos tvarką, kaip ir prieš tai buvusiam įstatymui.
Taigi priėmimo stadija.
Du straipsniai.
Ar galime bendru sutarimu 1 straipsnį priimti?
Dėkoju, priimta.
straipsnis.
Galime bendru sutarimu priimti?
Priimta.
Dėl viso įstatymo projekto keturi – už, keturi – prieš.
Už – M. Varaška.
Ačiū, gerbiamoji posėdžio pirmininke.
Gerbiamieji kolegos, iš tiesų kalbėsiu labai trumpai.
Teikiamas įstatymo projektas tikrai lengvina nemažos dalies verslininkų veiklos sąlygas, gerina mūsų valstybės rinkos aplinką, nesvarbu, ar dviem, ar trims mėnesiams, ar pusmečiui, ar metams toks teigiamas sprendimas būtų priimtas, tačiau iš principo jis yra ypač reikalingas.
Diskutuojant dėl šito sprendimo reikalingumo aš labai prašyčiau ypač kai kurių naujų Seimo narių nesusirgti mikrofono liga.
Dėkoju.
Prieš – A. Šedžius.
Gal kažkas ir serga mikrofono liga, nežinau, bet aš tik noriu pasakyti, kad jeigu jau mes galvojame eksperimentuoti, tai eksperimento pabaigą aš galiu išpranašauti tokią, kad 70 mln. valstybė neteks į savo biudžetą.
Tada, kaip daug kartų tą pavyzdį teikė mūsų gerbiamasis premjeras, dėkime ant lėkštučių, ar ligos ir motinystės išmokas mažinti, ar dabar palikti dyzelino akcizą, kuris neturės jokios įtakos vartotojams, tiesiog daugiau duosime uždirbti „Mažeikių naftai“.
Ar jūs už tai, kad monopolistas uždirbtų daugiau?
Ir vėlgi aš galiu pasakyti dėl šio įstatymo priėmimo.
Jums kiekvienam krenta atsakomybė už tai, būsite atsakingi, kad tarnaujate monopolininkams.
Čia ne kas kita, kaip galimybė „Mažeikių naftai“ uždirbti 70 mln. papildomai, o Lietuvos valstybei netekti tų pinigų.
Galima sakyti taip, kad nubalsuodami dėl šio įstatymo jūs atimsite pinigus iš mamų tiesiogiai.
Nes jeigu nereikėtų sumažinti 70 mln., tai juos galėtume skirti tam, kad nereikėtų mažinti, nereikėtų priimti kito įstatymo, kuris bus po pietų.
Tikrai siūlau visiems labai rimtai apsvarstyti.
O tai, kad premjeras pasakė, kad socialdemokratai neskirstomi į protingus ir neprotingus, ačiū.
Tačiau manau, kad gruodžio mėnesį mes matysime, koks bus rezultatas.
Tai, kad sausio mėnesį dyzelino kaina sumažės, tai aš jums garantuoju.
Ir sumažės ne dėl to, kad akcizas atsistatys į normalią poziciją, kokia buvo iki šiol, o dėl to, kad bus kitas įstatymas, kuris monopolininkui panaikins monopolines teises ir atsiras konkurencija.
Tai aš jums garantuoju.
Ir aš jums kiekvieną mėnesį priminsiu, kokia dyzelino kaina.
Už – A. Sysas.
Ačiū, pirmininke.
Įstatymas toks geras, kad Birutė iš viso atsisakė kalbėti, o aš galiu pasakyti tik tiek, kad pritariu.
Ačiū.
Dėkoju.
Daukšys – prieš.
Iš tikrųjų tai yra bandymas žmonių, kurie teoriškai išmano ekonomiką, pataisyti padėtį, kurią patys sugriovė praeitų metų gruodžio mėnesį.
Tai yra pirmiausia reikia rinką sugriauti, o paskui trims mėnesiams įmesti antibiotikų, tikintis, kad numiręs žmogus ims ir atsigaus dėl to.
Gerbiamieji, arba darykite rimtas išvadas, arba nesicirkinkite su žmonėmis.
Aš manyčiau taip. Aišku, gerai, duok Dieve, nors 5 ct žmonėms atpigs tas dyzelinas, ir tai bus gerai.
Bet tik tiek, kad jis galėjo būti visą laiką pigesnis ir būtų valstybės būtų biudžetas surinkęs daugiau pinigų, negu surinko dabar.
Štai ir visas skirtumas.
Labai brangiai Lietuvai kainuoja kai kurių politikų praktinės ekonomikos mokymasis.
Aš tą norėjau pasakyti.
Dėkui.
Andriukaitis – už.
Kolegos, kokia kainų dinamika bus, priklauso nuo daugelio dalykų.
Net nuo to, jeigu „Mažeikių nafta“ surinks šiek tiek daugiau, vis tiek jie sumokės daugiau ir mokesčių.
Šiuo atveju balansą suvesti vienaip ar kitaip būtų galima tik pozityvia linkme.
Kita vertus, dyzelino kaina pataisymas situacijos, kuri buvo padaryta gruodžio mėnesį, geriau vėliau negu niekad.
Ir čia nesutinku su kolega K. Daukšiu, kalbančiu apie antibiotikus.
Išties padėtį taisyti reikia, nors, aišku, rinkos pokyčiai buvo labai negatyvūs po tokio milžiniško akcizų šuolio.
Kita vertus, tai vėl dar kartą aiškus pripažinimas tiek valdančiosios daugumos, tiek premjero, kad jų padarytos klaidos taisomos gerokai vėliau, negu tikėjomės, kad bus pataisytos.
Manau, reikėjo šitą sprendimą priimti balandžio mėnesį.
Būtume turėję jau šiokią tokią patirtį.
Ir V. Matuzas, kalbėjęs apie tai, kad darome eksperimentą, jau irgi būtų turėjęs šiokį tokį tokio eksperimento rezultatų įvertinimą.
Balsuoju už.
Ir už – E. Žakaris.
Ačiū, pirmininke.
Gerbiamieji kolegos, ką labiausiai kritikuoja verslas?
Tai, kad nėra aiškumo mokesčių politikos, kad labai dažnai kaitaliojama.
Todėl mes ir siūlėme, kad jeigu taikytume lengvatą, kad verslas žinotų, kokiam laikui galėtų planuoti.
Labai gaila, kad nebuvo pritarta ir įvardyta, kad ji būtų bent jau ilgesniam laikui.
Iš viso manau, kad tai neblogas pasiūlymas, todėl raginu pritarti.
Dėkoju.
Keturi kalbėjo už, du – prieš.
Kviečiu balsuoti.
Kas už tai, kad būtų priimtas Akcizų įstatymo 35 straipsnio pakeitimo įstatymas, balsuojate už, kas turite kitą nuomonę, balsuojate prieš arba susilaikote.
Balsavo 104 Seimo nariai.
Už – 103, prieš – 1, susilaikiusių nėra.
Akcizų įstatymo 35 straipsnio pakeitimo įstatymas priimtas.
Registruojamės.
Kol kas nereikia nervintis, nes dabar svarstymas.
Užsiregistravo 14 Seimo narių.
Kviečiu visus į salę.
Darbotvarkės 2-1 klausimas.
Įstatymo projektas Nr. XP-2577, Prezidento grąžintas įstatymas pakartotinai svarstyti, – Kainų įstatymo 11 straipsnio papildymo bei pakeitimo ir įstatymo papildymo 81straipsniu įstatymo projektas.
Pranešėjas – Kaimo reikalų komiteto pirmininkas E. Pupinis.
Ačiū, posėdžio pirmininke.
Gerbiamieji kolegos, Kaimo reikalų komitetas svarstė Prezidento grąžintą Lietuvos Respublikos kainų įstatymo 11 straipsnio papildymo bei pakeitimo ir įstatymo papildymo 81 straipsniu įstatymo projektą Nr. XP–2577.
Komitetas gana ilgai svarstė tą klausimą, užtrukom pusantros valandos, savaime suprantama, posėdyje dalyvavo ir asocijuotos struktūros.
Kad yra problemų dėl atsiskaitymų ir tam tikro pelno dalies pasidalijimo visoje grandinėje, ypač maisto produktų, nuo gamintojų iki perdirbėjų, iki pačios realizacijos, iki pirkėjų, savaime suprantama.
Mes apsvarstę turėjome priimti sprendimą, nes, kaip žinome, jokių papildymų, pataisymų šiam įstatymo projektui būti negali, todėl komiteto sprendimas buvo toks: pritarti Lietuvos Respublikos Prezidento siūlymui Lietuvos Respublikos kainų įstatymo 11 straipsnio papildymo bei pakeitimo ir įstatymo papildymo 81 straipsniu įstatymą laikyti nepriimtu.
Taip pat pateikė antrą punktą: pasiūlyti Seimui protokolinį nutarimą pavesti Vyriausybei atlikti kompleksinį žemės ūkio produkcijos gamintojų, perdirbėjų ir prekybos įmonių santykių tyrimą ir išnagrinėti nesąžiningų rinkos galių panaudojimo įtaką prekybinių antkainių nustatymui, ir iki 2009 liepos 9 d. pateikti Seimui reikiamus įstatymų projektus, užtikrinančius veiksmingą ir sąžiningą konkurenciją bei palankių verslo sąlygų sudarymą produkcijos tiekėjams smulkiam ir vidutiniam verslui prekybos rinkose.
Ačiū.
Dėkoju.
Biudžeto ir finansų komiteto vardu – R. Kupčinskas.
Laba diena, mielieji kolegos.
Biudžeto ir finansų komitetas svarstė šį įstatymo projektą ir priėmė tokį sprendimą: pritarti Lietuvos Respublikos Prezidento siūlymui Lietuvos Respublikos kainų įstatymo 11 straipsnio papildymo bei pakeitimo ir įstatymo papildymo 81 straipsniu įstatymą laikyti nepriimtu.
Kitų pasiūlymų nėra.
Balsavimo rezultatai: 5 už, prieš –2, susilaikė 2.
Tokia komisijos nuostata.
Ačiū.
Dėkoju pranešėjui.
Ekonomikos komiteto vardu – K. Kuzminskas.
Gerbiamoji posėdžio pirmininke, gerbiamieji Seimo nariai.
Ekonomikos komitetas balandžio 8 d. svarstė Lietuvos Respublikos Prezidento kovo 26 d. dekretą „Dėl Lietuvos Respublikos kainų įstatymo 11 straipsnio papildymo bei pakeitimo ir įstatymo papildymo 81 straipsniu įstatymo.“
Diskusijos vyko labai aštriai, išsakyta labai daug nuomonių Ekonomikos komitete.
Po svarstymo mus informavo… ir Vyriausybė supranta, kad ne viskas gerai šiuo metu Lietuvoje kainų politikoje, todėl prižadėjo parengti visą atitinkamų teisės aktų paketą.
Todėl komitetas pritarė siūlymui Lietuvos Respublikos kainų įstatymo 11 straipsnio papildymo bei pakeitimo ir įstatymo papildymo 81 straipsniu įstatymą laikyti nepriimtu.
Balsavimo rezultatai: 5 už, 2 susilaikė, prieš nebuvo.
Ačiū.
Dėkoju.
Gerbiamieji kolegos, diskusijoje dalyvauti užsirašė 9 Seimo nariai.
Pirmasis – V. Mazuronis.
Jūs savo vardu ar frakcijos?
Frakcijos vardu – 7 min.
Labai ačiū.
Mielieji kolegos, iš tiesų svarstant Kainų įstatymo Prezidento veto vyko labai įdomūs dalykai.
Pats svarstymas vyko labai įdomiai, nes Kaimo reikalų komiteto pirmininkas gerbiamasis E. Pupinis į svarstymą pasikvietė vieną iš dalies atstovaujantį vartotojams, t. y. žemdirbių atstovą, Žemės ūkio rūmų atstovą, ir net keturis atstovus, ginančius arba atstovaujančius prekybininkams monopolininkams, t. y. poną M. Busilą – Lietuvos prekybos įmonių asociacijos vykdomąjį direktorių, G. Jasinską – UAB „Maxima“ generalinį direktorių, A. Freidenzoną – UAB „Maxima“ teisininką, ir poną Š. Pajarską – Lietuvos konkurencijos tarybos administracijos vadovą.
Tuo pačiu metu į svarstymą nebuvo pakviestas nė vienas šio įstatymo teikėjas.
Tai, gerbiamasis E. Pupini, reikėjo padaryti posėdį „Maximos“ patalpose, dabar varginote žmones, kad jiems reikėjo vaikščioti į Seimą.
Noriu pasakyti, kad, kolegos, Žemės ūkio rūmų atstovų nuomonė (aš pacituosiu) yra labai teigiama dėl šio įstatymo: „Lietuvos Respublikos Žemės ūkio rūmai pritarė ir sveikina Lietuvos Respublikos Seimo iniciatyvą ir kovo 17 d. priimtas Kainų įstatymo pataisas, kuriomis bus apriboti prekybos įmonių antkainiai maisto produktams bei kiti niekur neskelbiami mokesčiai, iškraipantys kainodarą ir padarantys ją neskaidrią.“
Argumentai, kuriais vadovavosi Prezidentas Valdas Adamkus ar jo patarėjai, siūlydami vetuoti įstatymą, iš esmės yra Lietuvos prekybos įmonių asociacijos pateikti argumentai, tokie, kad tas įstatymas neigiamai paveiks pridėtinės vertės mokesčio surinkimą.
Ką tai reiškia?
Tai reiškia, kad žmonės mokės už maisto produktus mažiau, neabejotina, ir pridėtinės vertės mokestis bus mažesnis nuo tos dalies.
Bet koks mūsų tikslas?
Ar ginti vartotojus, ar teigti, kad tai yra blogybės?
Kai teigiama, kad tas įstatymas iškreips ekonominę padėtį bei rinkos mechanizmų funkcionavimą visoje mažmeninės prekybos rinkoje… 
Mielieji, kur jūs šiandien Lietuvoje matote rinkos mechanizmų funkcionavimą visoje mažmeninės prekybos rinkoje?
Ir paskutiniai argumentai, kad tas įstatymas neigiamai atsilieps galutiniam Lietuvos vartotojui, jie neturės galimybės įsigyti prekių už mažesnę kainą.
Dabar, kai dedami didžiuliai antkainiai ir jie apiplėšinėjami, tai jie gali įsigyti neva už mažesnę kainą.
Noriu pasakyti dar daugiau.
Prekybininkai, nagrinėdami tuos pasiūlymus, ne tik pateikė galimus variantus, bet konstatuoja, kad šis įstatymas pažeidžia Lietuvos Respublikos Konstituciją.
Noriu priminti, kad net Seimas neturi teisės teikti pažeidžia tas įstatymas Lietuvos Respublikos Konstituciją ar ne.
Prekybininkai akivaizdžiai rašo: „Nustačius 20 % maksimalią antkainių ribą tikėtina, kad prekybos įmonės…“, ne, čia yra šiek tiek kita citata.
Jie tiesiog konstatuoja, kad šis įstatymas pažeidžia Lietuvos Respublikos Konstituciją.
Aš manau, kad iš tiesų šio įstatymo esmė yra ne tik kainos ir ne tik antkainiai.
Mielieji kolegos, šio įstatymo pritarimo ar nepritarimo Prezidento veto esmė yra atsakymas į labai paprastą klausimą, kas dar šiandien valdo valstybę – ar Seimas valdo valstybę ir prekybininkus, kurie yra joje, ar prekybininkai šiandien jau visiškai valdo Seimą ir valstybę kartu su visa jos energetine sistema?
Mielieji kolegos, aš sutinku, galbūt šiame įstatyme ir reikia pataisymų, nors mūsų pataisymus, ginančius smulkiuosius prekybininkus, Kaimo reikalų komitetas atsisakė svarstyti ir jų visiškai nesvarstė.
Galbūt reikia kažką taisyti, bet šiandieninis balsavimas iš esmės bus jūsų, mielieji kolegos, apsisprendimas.
Jeigu jūs paremsite Prezidento, premjero ir monopolininkų užimtą poziciją, jūs būsite vienoje pusėje, o jeigu jūs paremsime Lietuvos piliečių, mūsų visų vartotojų poziciją, tai bus kita pusė.
Šis apsisprendimas, kurį jūs kiekvienas privalėsite padaryti, labai svarbus jums ir visai mūsų valstybei.
Nuoširdžiai kviečiu visus pasirinkti Lietuvos piliečių, tų, kurie mus išrinko, poziciją ir atmesti Prezidento, kuris iš esmės gina situaciją, kuri yra Lietuvoje šiandien, veto.
Šiandien, akivaizdu, valstybę valdo monopolininkai.
Dėkoju už tikslumą ir laiką, nes sutaupyta net 20 sekundžių.
Olekas.
Nematau.
Toliau P. Gražulis.
Savo vardu, tai 5 minutės.
(Balsai salėje) 5 min., Petrai, daugiau nebus.
Gerbiamoji posėdžio pirmininke, tai labai svarbus įstatymas ir kadangi nėra J. Oleko, tai aš galėčiau kalbėti už du, ir už J. Oleką, ir už save, ir tikrai galėčiau kalbėti 10 minučių.
Gerbiamasis premjere, aš norėčiau, kad jūs truputį paliktumėte ramybėje gerbiamąjį Kaimo reikalų komiteto pirmininką E. Pupinį, nes noriu, kad jis žiūrėtų į akis, kai mes į jį kreipiamės.
Aš žiūriu, kad jis truputį raudonuoja, nes, matyt, sąžinės šiek tiek dar Edmundas turi, nepraradęs jos.
Aš prisimenu, kaip jis prieš visą Lietuvą kalbėjo, kai balsavo už šį įstatymą, ir kaip jis argumentavo, kad būtina sumažinti kainas, kad būtina sumažinti srautus į Lenkiją, kad nevažiuotų mūsų pirkėjai ir kad pirktų Lietuvoje.
Todėl balsavome už šį įstatymą.
Dabar, Edmundai, pasakyk kaip Krikščionių demokratų partijos pirmininkas, kas pasidarė, kad tu taip greitai pakeitei savo poziciją?
Ar pyragais apipylė „Maxima“, ar dar kažkas, o gal kažkokį spaudimą darė, gal kankino tave, ką tau darė, kad tu taip greitai pakeitei savo poziciją?
Aš norėčiau, kad tu atsistotum prie tribūnos, ir kodėl tu, Edmundai, žemdirbių atstovas, bijojai pasikviesti žemdirbiškų organizacijų atstovų, pavyzdžiui, kad ir žemės ūkio bendrovių, Ūkininkų sąjungos atstovų, Žuvininkystės asociacijos atstovų, tų, kurie prašė, ragino, kad šis įstatymas būtų priimtas?
Aš noriu pasakyti, kad yra oficialūs Žemės ūkio rūmų raštai, oficialūs raštai iš Smulkiųjų verslininkų konfederacijos, jie sveikina Seimą už ryžtą, kad galų gale nepabūgo stoti skersai kelio monopolininkams, prekybininkams.
Deja, tas atsistojimas ir atsigręžimas į žmogų buvo labai trumpas.
Aš manau, kadangi gerbiamasis Edmundas šiek tiek raudonuoja, mato padaręs klaidą, jis šiandien Seime balsuos ir mes atmesime Prezidento veto.
Aš sutinku, kad galima tobulinti įstatymą, aš pats, matydamas Seimo poziciją, iš pradžių tokią konservatyvesnę, paskui liberalesnę Seimo narių poziciją prekybininkų atžvilgiu pateikiau… faktiškai mano yra užregistruotos trys pataisos, kad tiktų visiems.
Išsirinkime bent vieną iš trijų ir žingsnis būtų žengtas.
Dabar kalbėti, kad tai yra problema, yra faktas.
Nė vienas Seimo narys, kuris atstovavo vienam ar kitam komitetui, nepasakė, kad šiame sektoriuje nėra problemos.
Pasakė, kad yra problema, bet po to pasakė, kad nieko mes nedarysime.
Šitaip elgtis negalima.
Jeigu mus išrinko tauta, atstovaukime tautai.
Pažiūrėkite, ką Žuvininkų asociacija savo rašte rašo: „Ant kai kurių mūsų produktų yra daugiau nei 120 % prekybinis antkainis“.
Ar jūs nematote, kada „Maxima“ daro naktines atlaidines nuolaidas… Dabar šventove tapo „Akropolis“, eina žmonės ne į katalikų bažnyčias, bet eina sekmadienį melstis į „Akropolį“ ir net naktimis meldžiasi.
Kai tik paskelbė atlaidus kainoms, nuleido kainas, tai ten, man atrodo, panašiai kaip musulmonai renkasi į Mekos šventyklą, net žuvusių buvo, sužeistų.
Matot, 40–50 % daro nuolaidas, tai kokius jie antkainius užsidėję, jeigu jie gali padaryti tokias dideles nuolaidas?
Aš manau, kad turi būti riba, turi būti godumui riba, ir jeigu jie patys nesugeba savęs pažaboti, mes pažabokime, kad atpigtų maisto produktai, kad žmonės galėtų bent ant juodos duonelės… kaip sako, duonelę nusipirkti pigiau, o dabar pažiūrėkite, kokia yra situacija.
Aš norėčiau šiek tiek nukrypti.
Pažiūrėkime, kas yra, čia prieštarauja Konstitucijai, žmogaus teisėms, viskam ir jokių argumentų nėra prieš šį įstatymą.
Pažiūrėkite, kada yra mažesnis, silpnesnis, jam galima visokius antkainius ir visokias kainas nustatyti.
Dabar mikroautobusų savininkai miestuose, Klaipėdos, Kauno mikroautobusų savininkai, vairuotojai piketavo, prašė, kad jiems nustatytų tik maksimalias kainų ribas, o jie nori vežti žemesne kaina.
Jiems neleidžia vežti žemesne kaina, nustatyta tokia kaina, ir viskas.
Kaip tai suprasti?
Kodėl vienoje vietoje galima reguliuoti, kitoje vietoje negalima reguliuoti?
Taip pat aš jau ne kartą sakiau, lobistai, „Philip Morris“ ir kiti tabako gamintojai, nusistatė sau Akcizų įstatyme nuostatą, kad jie nustato kainas ir kokią jie kainą nustatė, tokia ir pardavinėja prekybininkai, nes jie negali pardavinėti didesne kaina.
Mažesne gali, bet pardavinėti didesne kaina… tas yra įstatyme, kalbėjau su specialistais, pavyzdžiui, kad ir Konkurencijos tarybos įstatyme, absurdas tokie įstatymai, bet kada lobistai siekia savo milžiniškų pelnų ar žmogaus sveikatos sąskaita, ar net bado sąskaita, vis tiek viskas jiems pateisinama.
Mielieji krikščionys, aš prašau jūsų – priimkime šį įstatymą, atmeskime Prezidento veto ir iš karto teikime pataisas.
Mes tikrai būsime padarę žmonėms gerą paslaugą.
Gerbiamieji krikščionys, ką tik atšventėme Velykas, tai su velykine nuostata, su velykine dvasia atsigręžkime į tautą ir į žmogų.
Ačiū, tik minutę viršijai, tai visai nemažai.
Vėsaitė – 5 minutės.
Gerbiamieji kolegos, turbūt niekas nedrįs paneigti, kad prekybos, ypač mažmeninės prekybos, srityje problemų yra daug ir tiek žemdirbiai, tiek perdirbėjai kenčia nuo, sakyčiau, keturių monopolistų mūsų mažmeninės prekybos rinkoje, ypač prekiaujančių maisto produktais.
Šis įstatymas, kaip ir pragaras, yra gerais norais grįstas, ir tikrai pritariu Prezidento veto, nes tai yra reliktas iš tų laikų, kuriuose visi gyvenome, ir tikrai vartotojams jis nebus naudingas.
Gerbiamasis kolega Gražuli, jūs turbūt prisimenate PVM grąžinimą neįgaliesiems.
Prekybininkai iš tikrųjų ras būdų, kaip per visą grandinę padidinti kainas, tai vienas dalykas.
Dar sykį kentės mažos parduotuvėlės.
Tikrai nedarykime šito.
Mes siūlome civilizuotą būdą – Konkurencijos įstatymo pataisas.
Iš tikrųjų Ekonomikos komitetas pritarė koncentracijos mažinimui.
Seime buvo Mažmeninės prekybos draudžiamų veiksmų įstatymas, tiksliau sakant, nutarimas, kuris įgaliojo ministeriją rengti patį įstatymą; jis turėtų ateiti gegužės mėnesį.
Ten turėtų būti draudžiamas įėjimo į rinką mokestis ir lentynų mokestis, ir visi kiti mokesčiai, nuo kurių kenčia mūsų žemdirbiai ir perdirbėjai.
Aš pritariu, kad jeigu nusiperki kepalėlį duonos tiesiai iš kepyklos, su visais mokesčiais jis kainuoja 100 % pigiau, negu aš randu jį prekybos tinkle.
Aš pritariu.
Mes turėjome Atsiskaitymų už žemės ūkio produkciją įstatymą.
Iš tikrųjų savivaldybių merai, kurie turėjo galią kontroliuoti savo teritorijose esančias įmones, šita galia nesinaudojo.
Dabar mes bent jau Ekonomikos komitete pritarėme, kad tai būtų perduota Mokesčių inspekcijai.
Visos šitos priemonės, aš manau, tikrai privers prekybininkus bent jau civilizuotai elgtis.
Negalima pritarti Kainų reguliavimo įstatymui, su kuriuo mes tikrai pakliūsime į Europos Teisingumo Teismą, nes tai būtų precedentas apskritai visoje Europos Sąjungoje, tikrai nepasieksime norimo rezultato.
Aš pritariu Prezidento veto ir siūlau kuo greičiau ieškoti civilizuotų būdų.
Dėkoju.
Diskusijoje dalyvauja E. Klumbys.
Kviečiu į tribūną.
Gerbiamieji kolegos, labai svarbus klausimas.
Visi supranta, kad yra didelės bėdos, dauguma mano, kad reikia žaboti tuos prekybinius tinklus, kad reikia kažką daryti.
Bet kai prieinama iki to paskutinio etapo, kai bandoma daryti, tada atsiranda daug priežasčių, kad negalima to daryti.
Argumentų yra labai daug.
Vienas teigia, kad tai yra varžymas, kitas sako, kad bus problemų su Europos Teisingumo Teismu, ir tų priežasčių prigalvojama daug.
Sakoma, kad visą tai reikia pavesti Konkurencijos tarnybai.
Mes matome, kokia tai tarnyba, ji nieko nepadaro, kai prieinama iki tokio momento, kai pradedame kalbėti apie jos įsikišimą esant vienai ar kitai situacijai.
Baikime kalbėti apie laisvą rinką šitoje srityje.
Kai yra 3, 4 ar 5, jie visada susitars tarpusavyje, kai sukasi ne milijonai, o milijardai, ir jie padarys sau palankius sprendimus.
Galbūt jie vienur ar kitur keleto milijonų neteks, bet milijardus jie gaus.
Ir yra kitas dalykas.
Mes girdime kalbas apie mažas parduotuvėles ir tai, kad jos nukentės.
Jos jau yra išnaikintos, beveik visos yra išnaikintos šitų prekybos tinklų.
Didelės nuolaidos, daromos prekybos tinklams, neįmanomos mažoms parduotuvėms.
Mes kalbame apie žalą toms parduotuvėlėms, o visą naudą pasiima prekybos tinklai.
Aš dar noriu priminti valdantiesiems konservatoriams, kad jūs esate „Maximos“ gimdytojai.
Prisiminkime G. Vagnoriaus Vyriausybę ir tą aferą su cukrumi ir „Vilniaus prekyba“.
Iš ten eina visos šaknys, ir dabar ginti „Maximą“ ir visus kitus, kolegos, aš manau, yra nedora.
Kalbos, kad reikia kažkur kažkam suteikti daugiau funkcijų, daugiau galių, ir tik, gink Dieve, nepriiminėti šito įstatymo projekto, kitais būdais ieškoti, nieko nebus, ir baigsis šitomis kalbomis šiandieną.
Bus vetuota ir nieko daugiau nepadaryta.
Man labai įdomu, kad kaip tik socdemai teikia savo koncepcijas apie prekybos tinklus tada, kai jie iš valdžios yra išmetami, iki tol jie nematė.
Viskas buvo gerai.
Čia yra fenomenas: kai tu esi valdžioje, tai viskas gerai, kai tik įvyksta pasikeitimas, staiga viskas pasidaro blogai, atsiranda koncepcijos, atsiranda įstatymai ir tada nieko negali padaryti.
O kodėl tu nedarei to, kai buvo galima padaryti?
(Balsas salėje) Palaukite, 35 sekundės.
Aš gana gerai girdžiu.
Šitoje situacijoje reikia daryti, nereikia bijoti Europos Teisingumo Teismo.
Padarykime precedentą Lietuvoje.
Kol tas Europos Teisingumo Teismas viską išsiaiškins, kol priims savo sprendimus, gal praeis 3–4 metai.
Nereikia mūsų gąsdinti baubais, nereikia gąsdinti Vakarais, mes turime daryti čia taip, kaip mums atrodo, ir reikia atmesti Prezidento veto.
Dėkoju.
Toliau diskusijoje dalyvauja J. Veselka.
Gerbiamieji kolegos, kaip būtų paprasta valdyti ekonomiką, jeigu nustatytum antkainius ir viskas eitų kaip iš pypkės.
Man atrodo, niekas tada neabejotų, visi tik nustatytų antkainius ir būtų tvarka.
O vis dėlto, manau, taip nebūtų.
Kodėl?
Pažiūrėkime realiai.
Nuo 1990 m.
Lietuvoje buvo daug kioskų, kioskelių, smulkių, visokių.
Ir kur jie atsidūrė?
Išnyko.
Kodėl išnyko?
Taip, mes kaltiname didžiuosius tinklus.
Deja, didieji tinklai nebūtų plėtęsi, jeigu jų nebūtų pasirinkęs pirkėjas.
Deja, juos pasirinko pirkėjas.
Ir dabar mes mušime pirkėją, kad jis pasirinko.
O pasirinko logiškai, kuo didesnis prekybos mastas arba gamybos mastas, esant tam tikroms sąlygoms, platesnis asortimentas, iš šito gauni papildomų pajamų, gali manipuliuoti pačia rinka, kam sumažinti kainas, kam atitinkamai subalansuoti.
Čia jie gauna papildomų pajamų.
Natūraliai mažos parduotuvės, kioskai sužlugo.
Tai dabar mes varysime atgal kaip Tarybų Sąjungoje?
Stato stato komunizmą, tada viską atgal į laukinį kapitalizmą, ir taip banguoja.
O vokiečiai, anglai nuolatos eina viena kryptimi pataisydami, pareguliuodami.
Todėl, mano galva, mums, lietuviams, šiek tiek nelabai tiktų eiti tai į vieną pusę, tai į kitą pusę.
Eiti turime nuosekliai.
Todėl manau, kad suversti visas ekonomines bėdas vien prekybos tinklams… 
Suprantu, jeigu maišai katalikybę ir ekonomiką, tai galima padaryti, bet kadangi ekonomika yra atskirai ir kiti dalykai atskirai, todėl negalima tam suversti.
Kitas dalykas.
Perdirbėjai aimanuoja, kad jiems prekybininkai diktuoja sąlygas ir laiku neatsiskaito.
Šiek tiek keista.
Iš tikrųjų prekybininkai diktuoja sąlygas, kad kuo pigiau jie parduotų savo produkciją.
Bet tai normalus rinkos reikalavimas.
Kiekvienas rinkos dalyvis spaudžia kitą, kad tu pateik kokybiškesnę, pigesnę produkciją.
Tai lyg ir normalus rinkos reikalavimas.
O dabar kiti piktinasi, kodėl prekybininkai iš jų to normalaus ekonominio dėsnio reikalauja.
Gerbiamieji perdirbėjai, kuriems galams buvo tiek prisidaryti mėsos perdirbimo įmonių, kai dviem įmonėm tenka vienas bulius?
Tai reikėjo galvoti ir statyti firmines parduotuves.
Nesakau, rajoniniuose miestuose gal iš tikrųjų „biznio“ nebūtų, bet, pavyzdžiui, Vilniaus atskiruose rajonuose pastatyti firmines pieno produktų, mėsos produktų parduotuves.
Juk pats V. Uspaskichas praeitą savaitę sakė, kad pastatyti parduotuvę tris kartus pigiau kainuoja negu vystyti perdirbimo įmonę.
Taigi galima kooperuotis.
Įvairiais būdais konkurencijos sąlygomis galima pačiam laimėti konkurenciją.
Bet ypač malonus dalykas – tu kaltas, aš nekaltas.
Šis principas, deja, ekonomikoje neegzistuoja.
Tu kaltas, tu nekaltas neegzistuoja.
Todėl manau, kad ir kaip būtų populiaru, sumažinsime prekybinį antkainį ir bus pakankamai prekių ir pigių… 
Nebus!
Nebus, gerbiamieji.
Jeigu jau norime, tai turi būti ištisa sistema pagrįsta, kaip bus tas antkainis vertinimas, nuo ko vertinamas, kokie dydžiai bus?
Šiame įstatyme viso to nėra.
Šiame įstatyme yra geras noras.
Ne daugiau kaip 20 ir kad prekė būtų pigesnė.
Bet nėra jokio pagrindimo, kad iš tikrųjų tokia būtų.
Todėl manau, kad šį įstatymą laikyti nepriimtu yra teisinga, nes jis tik deklaravo gerus norus, bet nesukuria mechanizmo, kaip tuos norus paversti realybe ir ar galima juos paversti realybe.
Iš tikrųjų reikia pritarti Prezidento veto.
Tada gal Kaimo reikalų komitetas ar sukurta grupė pasižiūrėtų, ar iš tikrųjų ta problema yra reali problema, ar ją galima spręsti kitaip.
Pavyzdžiui, jeigu žemdirbiams mokėtų didesnes išmokas, žemdirbys galėtų pigiau parduoti savo jautį arba pieną.
Pigiau parduotų perdirbėjas, pigiau galėtų pateikti tinklams, tinklai galėtų pigiau parduoti.
Vadinasi, yra kiti mechanizmai, kita sistema.
Bet jeigu gerbiamajam P. Gražuliui visi ekonomikos mokslai yra nulis (Balsas salėje)…
Netriukšmaukite, pone Gražuli.
Gerbiamasis Petrai, prašyčiau nepainioti jaučio su koldūnais.
Aš labai gerai žinau, kiek moku, ir žinau… 
Man duokite jūs didesnes subsidijas ir man nesvarbu, kiek man už kilogramą mokės.
Man svarbu, kad aš gaučiau 5 Lt už jaučio kilogramą, sakysime, ir viskas.
Čia nepainiokite visų dalykų.
Kai mes supainiojame, ir išeina – aš geras, nes jums noriu gero, bet iš to gero išeis dar blogiau.
Todėl aš prieš tą teoriją – noriu gero, o norint gero bus blogiau – esu prieš ir pritariu Prezidento veto.
Dėkoju, gerbiamasis Juliau.
Kviečiu V. Uspaskichą diskutuoti.
Gerbiamasis Petrai Gražuli, prašom netriukšmauti!
Ačiū.
Gerbiamieji kolegos, aš esu kaip kuratorius papildomame komitete svarstant šį klausimą.
Mes neturėjome kitos galimybės.
Kaip jūs žinote, pagal Statutą mes turėjome pritarti arba vienam, arba kitam variantui.
Mes pritarėme Prezidento pasiūlymams.
Bet, kaip jūs žinote, Prezidentas nieko nepasiūlė, tik „uždėjo“ veto, ir mes turėjome pasiūlyti pritarti būtent tokiam pasiūlymui.
Bet iš savo pusės noriu pasakyti.
Tai, ką kalbėjo J. Veselka, problema yra ir tą problemą reikia spręsti.
Iš tikrųjų didžiųjų tinklų įtaka mūsų rinkai yra didžiulė.
Ir pono P. Gražulio noras ką nors daryti yra nevisiškai blogas, bet tas įstatymas nėra subalansuotas, jis, aišku, iškreips rinką, pablogins situaciją net mažų prekybininkų, dėl kurių tas įstatymas yra.
Linkęs prašyti iniciatorių, kad jūs kartu su Vyriausybe… nes mes priėmėme koncepciją, koncepcijoje yra pakankamai atsižvelgta, ką mes norime matyti įstatyme, ir reikia aktyviau ir greičiau, kad pagal tą koncepciją būtų sukurtas įstatymas.
Keli momentai.
Vis dėlto aš manau, jeigu mes norime paskatinti mažų prekybininkų plėtrą mūsų valstybėje, reikia jiems sukurti ir tam tikrą įstatymų bazę, pavyzdžiui, vienodą mokestį, kad jų mokestis būtų mažesnis negu didžiųjų tinklų.
Tai yra Didžiosios Britanijos pavyzdys.
Ten sukurtas tokio storio prekybos kodeksas, specialiai net įtaka ir koncentracija vieno produkto vienoje šalyje jau ribojama.
Todėl, aš manau, galime imti patirtį ir iš kitų valstybių, bet būtinai reikia nustatyti koncentraciją.
Didžiojoje Britanijoje nustatyta iki 25 %. Pas mus irgi gali būti iki 25 %. Kodėl mes nustatome pelną ir antkainį dujoms?
Todėl, kad monopolinė organizacija.
Kodėl nustatome elektrai?
Todėl, kad monopolinė organizacija.
Nėra čia kokia nors didžiulė išimtis, jeigu būtų nustatyta monopolija ir mažmeninei prekybai.
Jau kada peržengia tą koncentraciją 20 ar 25 %, turi būti taikomi kiti metodai.
Turi valstybė kištis į jų reguliavimą.
Tai yra būtina.
Tada būtų galima subalansuoti tą įstatymą.
Bet iš pradžių reikia pripažinti, kad tai yra monopolinė organizacija.
Jeigu šiandien pas mus yra 40 % pripažinta galima koncentracija, tai mažoje valstybėje 40 % užimti laisvai galima per dvejus metus.
Čia ne Amerika, ne Didžioji Britanija, ne Lenkija, kur 40 % reikia 15–20 metų statyti ir taip greitai neužimsi.
Todėl mūsų valstybėje turi būti 20–25 %, ne daugiau.
Ir tada galima taikyti.
O Vyriausybė tegul galvoja, ar uždėti nekilnojamojo turto mokestį, ar padidinti kitus mokesčius.
Tada mes sudarysime galimybę konkuruoti mažiems prekybininkams.
Kad atnešęs 1 kg mėsos ar 1 l pieno, jis galėtų konkuruoti su dideliais tinklais.
Tik tokiu būdu gali pas mus vystytis saloniniai prekybos centrai ir t. t.
Negali tie saloniniai centrai jungtis į tinklą.
Du, trys salonai – jau įmonė.
Tada jiems sudaryk sąlygas.
Tokiu būdu reikia subalansuoti.
Arba pagal plotą nuo 100 kv., arba pagal apyvartą, arba žmonių skaičių.
Sudarykite sąlygas, kad jis galėtų konkuruoti su didžiaisiais tinklais.
Tada tas įstatymas būtų subalansuotas ir tokiam įstatymui mes pritartume.
Ponas P. Gražulis turi su Vyriausybe padirbėti ir subalansuoti to įstatymo daugelį punktų, o ne tik vienu punktu apriboti, ir viskas.
Mes tada sužlugdysime visą verslą – ir mažus, ir didelius.
Dar kartą tiesiog primenu, mūsų komitetas priėmė tokį sprendimą: pagal Statutą mes galėjome pritarti arba vienam variantui, arba kitam, ir su Prezidento pasiūlymu.
Kadangi Prezidento jokių pasiūlymų nebuvo, mes pritarėme Prezidento veto.
Dėkoju.
Kviečiu B. Paužą.
Ačiū, pirmininke.
Gerbiamieji kolegos, aš noriu labai trumpai kalbėti ir štai dėl ko.
Kai Kaimo reikalų komitete svarstėme pirmąjį variantą, Kaimo reikalų komitetas pritarė šiam įstatymui, kurį vetavo Prezidentas.
Tačiau kai penktadienį svarstėme Prezidento veto, bendru sutarimu Kaimo reikalų komitete buvo pritarta Prezidento veto, ir štai dėl ko.
Aš norėčiau keletą momentų.
Apie juos buvo daug sakyta, bet aš noriu keletą pasakyti.
Aš savo poziciją, balsuodamas Kaimo reikalų komitete, suderinau su Smulkiųjų ir vidutinių verslininkų asociacija.
Ir, žinote, jie mane įtikino, kad reikia vis dėlto sutikti su Prezidento veto.
Pagrindinės yra kaimo parduotuvės, ir šitas antkainio reguliavimas pirmiausia paliestų ne tuos stambiuosius, prieš kuriuos mes visi turbūt esame nusiteikę (aš Kaimo komitete penktadienį sakiau savo nuomonę dėl šito dalyko), tačiau paliestų pirmiausia tas smulkiąsias kaimo parduotuves, kurių jau ir taip ne kiekviename kaime yra.
Daugiausia yra tik atvažiuojančios parduotuvės, ir tas pačias paliestų, tas atvažiuojančias.
Antras momentas, dėl ko aš sutinku su Prezidento veto.
Man atrodo, šiandien reikėtų labai rimtai tvarkyti Konkurencijos įstatymo tą dalį, kuri apima didžiuosius verslus, tuos 40 % turiu omeny.
Iš tikrųjų tai yra nenormalus dalykas, kai viename mieste, sakykime, ypač rajoniniame, du ar trys prekybos centrai užima visą prekybos plotą, tą visą sferą.
Tai jeigu šitą mes patvarkytume, tada, žinoma, ir smulkiesiems verslininkams atsirastų ir veiklos plotas, ir veiklos sfera, dėl ko jie galėtų dirbti.
Dabar mes pirmiausia turėtume nuo šito…
Todėl aš noriu kolegas paagituoti vis dėlto balsuoti už Prezidento veto, nes yra du labai svarbūs momentai: tai mūsų kaimas, kuris šiandien yra labai daugelyje pozicijų nuskriaustas, ir dar mes jį nuskriaustume, ir antra – mes turime pirmiausia susitvarkyti su Konkurencijos įstatymu.
Ačiū.
Labai ačiū, kolega.
Kviečiu E. Pupinį.
Ačiū pirmininkei.
Gerbiamieji kolegos, iš tikrųjų gal ir buvo galima nekalbėti, tačiau pareikšti kaltinimai, kad Kaimo komiteto pirmininkas nekviečia į posėdžius kažko… 
Iš tikrųjų kvietimai buvo bendra tvarka išsiųsti, biuras tą sutvarkė, galime nueiti į komitetą, tą įrodysime.
Tačiau, manyčiau, ne ta problema.
Problema ta, kad prekybos centrų elgesys vis dėlto buvo labai arogantiškas, tą reikia pripažinti.
Iš tikrųjų nuo to kentėjo ūkininkai, nuo to kentėjo perdirbėjai.
Savaime suprantama, kad, atsižvelgiant į mūsų priimtą Mažmeninės prekybos įmonių nesąžiningų veiksmų draudimo įstatymo koncepciją, reikia tikrai daug ką tvarkyti, ir tie darbai yra pradėti.
Galbūt kiti kolegos mažiau žino, tačiau kas domisi, žino, kad ir dėl atsiskaitymo terminų jau yra parengti įstatymai (rytoj svarstys Vyriausybė), taip pat ir dėl Konkurencijos įstatymo pataisų sudaryta darbo grupė, taip pat, galima pasakyti, šiek tiek pasikeitė ir prekybininkų elgesys.
Jie jau ateina ir kai kada ir patys išsako tokias pozicijas, kad vis dėlto supranta, ypač dėl atsiskaitymo terminų, kurie buvo ištęsti iki 80 dienų, kad, na, iš tikrųjų, jeigu bus apribota įstatymais, tai problemų nebūtų.
Dėl antkainių.
Ir pats ponas P. Gražulis pripažino, kad dar yra registruotos trys pataisos.
Deja, tų pataisų ir priėmimo stadijos metu, ir po Prezidento veto mes niekaip negalime įtraukti.
Iš tikrųjų problema, kad, priklausomai nuo apyvartos, nėra atriboti tie mažieji mūsų centrai.
Ir ne centrai – ir parduotuvės, kurios taip pat turėtų reguliuoti tuos antkainius.
Iš esmės toks antkainių reguliavimas juos sužlugdytų.
Na, norėdami gauti gerą rezultatą, mes gautume atvirkščią, t. y. dar sumažėtų konkurencija, nes išnyktų mažieji centrai.
Gal mes visi kažkiek tikėjomės, kad Prezidento pateiktos pataisos, tiksliau, bus ne tik grynas veto, bet ir tam tikros pataisos, tam tikri sprendimai, kurie leistų mums priimti ir toliau tęsti darbą su šituo įstatymu.
Tačiau, kaip matome, buvo grynas veto, todėl turėsime vėl grįžti prie esminių svarstymų, kaip minėjau, Konkurencijos įstatymo.
Noriu pasakyti, kad paskutiniuoju metu ir asocijuotos struktūros, paskutiniuose posėdžiuose, ypač tos, kurios tiekia produkciją, perdirbėjai, neparodė didelio susidomėjimo, nes iš tikrųjų yra tam tikra problema.
Problema galbūt būtų šiek tiek iš prekybos centrų nuleista žemiau.
Savaime suprantama, kad jeigu didieji prekybos centrai negautų pelno, jie turėtų spręsti kitais būdais – per tarpines bazes, galbūt iš tikrųjų, na, dar mažindami supirkimo iš tų pačių ūkininkų arba iš perdirbėjų kainas.
Todėl, manyčiau, reikia ramybės, susitelkimo.
Dar sykį paskaitysiu tą antrą punktą ir mūsų pasiūlymą: „Siūlymas Seimui priimti protokolinį nutarimą pavesti Vyriausybei atlikti kompleksinį žemės ūkio produkcijos gamintojų, perdirbėjų ir prekybos įmonių santykių tyrimą bei išnagrinėti nesąžiningų rinkos galių panaudojimo įtaką prekybinių antkainių nustatymui ir iki 2009 m. liepos 1 d. pateikti Seimui reikiamus įstatymų projektus, užtikrinančius veiksmingą ir sąžiningą konkurenciją bei palankių verslo sąlygų sudarymą produkcijos tiekėjams, smulkiajam ir vidutiniam verslui prekybos rinkose.“
Jeigu mes šitai įgyvendinsime, tų pačių tikslų sieksime, tiktai galbūt labiau apgalvotai, negu taip staigiai spręsdami iš jėgos pozicijų.
Ačiū jums.
Sėkmės!
Dėkoju, kolega.
Visi, norėjusieji dalyvauti diskusijoje, pasisakė.
Taigi mes baigėme svarstymą.
Pagal Statuto 166 straipsnį po svarstymo tame pačiame posėdyje iš karto rengiamas ir įstatymo priėmimas.
Taigi prašau.
Kas nori kalbėti?
už, 4 – prieš.
Už – B. Vėsaitė.
Prašau.
Nematau B. Vėsaitės.
Prieš – E. Klumbys.
Už kažkas turi kalbėti.
Taigi nėra.
Tai kitas.
A. Kubilius – už.
Bus reikalas, ir jis kalbės.
Ne, aš dar kartą sakau…
Dabar jums suteiktas žodis.
Nenorite – nekalbėkite.
Išbraukiam.
Už – A. Kubilius.
Labai ačiū.
Aš suprantu, kad E. Klumbys bijo prieš mane kalbėti.
Ką padarysi.
Gerbiamieji kolegos, aš tikrai raginu pritarti Prezidento sprendimui, nes toks įstatymas, be gražaus pavadinimo, turi vieną didelę bėdą.
Bandymas supaprastinti gyvenimą kartais yra būdingas kai kuriems politikams, bet paprasti sprendimai labai dažnai veda prie blogų rezultatų.
Čia ponas V. Mazuronis kėlė klausimą, kas valdo valstybę.
Jam atrodė, kad valdo valstybę „Maxima“.
Noriu priminti, kad šiuo metu valstybę valdo koalicinė Vyriausybė kartu su Prezidentu ir Seimu.
O štai kas valdo ekonomiką, tai ir ponas V. Mazuronis turėtų įsiklausyti į pono J. Veselkos, savo frakcijos kolegos, labai aiškų paaiškinimą: ekonomiką valdo konkurencijos dėsniai, rinkos dėsniai.
Bandymai juos pakeisti kokiomis nors direktyvomis yra labai prastas reikalas.
Skaitant šį įstatymą, kyla daug labai paprastų klausimų.
Kodėl, pavyzdžiui, yra siūloma reguliuoti antkainius ir tik maisto produktams?
Kodėl tada ne visiems produktams?
Arba kodėl tiktai antkainius siūloma reguliuoti, o kodėl ne kainas reguliuoti?
Jeigu jau einame tuo supaprastinimo keliu, tai tada reikia tiesiai: įsteigti Kainų komitetą, nežinau kur – Vyriausybėje ar prie Seimo, ir jis sureguliuotų visas kainas.
Kur tai veda, mes visi labai gerai žinome.
Pamename, kaip kainos buvo reguliuojamos prieš 25–30 metų, ir žinome, kuo tai baigėsi sovietinei ekonomikai.
Iš tikrųjų nebandykime, kaip sakė ponas V. Mazuronis, daryti taip, kaip mums atrodo, nes kartais atrodymas gali vesti labai klaidingu keliu.
Yra žinomi dėsniai ir tų dėsnių nepaisymas gali ekonomikai labai brangiai kainuoti.
Tai aš raginu iš tikrųjų pritarti Prezidento veto, o Vyriausybė savo ruožtu jau rytoj ruošiasi patvirtinti įstatymo projektą, kurį atsiųs į Seimą, dėl atsiskaitymo su žemės ūkio produkcijos tiekėjais.
Turime ieškoti dar ir kitų būdų, bet tikrai ne štai tokiais veiksmais.
Bandydami viską labai paprastai suvokti, mes toli nenueisime.
Taigi, kolegos, raginu iš tiesų elgtis išmintingai.
Dėkoju.
Prieš – P. Gražulis.
Gerbiamasis premjere, jūs pasakykite… 
Jūs per 3 naktis sugebėjote visus smulkiuosius „ubagėlius“… iš „ubagėlių“ atimti lazdą, priėmėte daugiau nei 50 įstatymų ypatingos skubos tvarka, net naktimis nemiegojote, kad apiplėštumėt „ubagėlį“.
Ir nei Konstitucija trukdė, nei laisvoji rinka trukdė, galų gale nei sąžinė netrukdė.
Dabar žiūrėkit, kas yra.
Jūs dėl monopolistų nieko nepadarėt, be to, kalbat tuščias kalbas.
Žinoma, šiek tiek padarėt.
Tai „Leo LT“ valdybai vietoj 33 tūkst. sumažinot tūkstančiu litų atlyginimą.
1564-1566 metais LDK vykdytos reformos daugelyje valstybės sričių – krašto apsaugos (karo), valstybės valdymo (administravimo), teismų sistemos ir savivaldos.
Šios reformos sekė po 1547 m. LDK valdose pradėtos Valakų reformos (tęsėsi iki aštuntojo dešimtmečio), kuria Vakarų Europos šalių pavyzdžiu buvo siekiama padidinti žemės ūkio efektyvumą, taip pat 1559 m. vykdytos valstybinių miškų revizijos.
Reformos buvo susijusios su LDK bajorų siekiais gerinti luomo padėti Lenkijos bajorų pavyzdžiu, kartu sudarytos prielaidos bendros valstybės sukūrimui.
XVI a. pradžioje vietoj ankstesnių kunigaikštysčių buvo suformuotos vaivadijos, jų vietininkai gavo vaivadų pareigas.
Reformos metu didesnės vaivadijos suskirstytos į pavietus.
Vilniaus vaivadijoje išskirti Ašmenos, Lydos, Vilkmergės (Ukmergės) ir Breslaujos, o iš Trakų vaivadijoje — Gardino, Kauno ir Upytės pavietai.
1565 m. gruodžio 30 d. LDK išleido privilegiją, kuria įsteigė seimelius.
Pavieto ir vaivadijų bajorai įgavo teisę dalyvauti valstybės valdyme – šalia įprastų valstybės pareigūnų veiklos įvairiais valstybės valdymo klausimais (priešseiminiai, reliaciniai, elekciniai ir kt.) buvo pradėta šaukti pavieto seimelius.
Šalia įprastų reikalų seimeliai rinkdavo kandidatus į žemės teismą, kitus pavieto urėdus, taip pat atstovus į seimą, surašydavo jiems instrukcijas.
Iki reformos teismų sistema buvo nenuosekli ir atskira kiekvienam luomui.
Valstiečių teismus keitė dvaro teismas, kuriame teisė atitinkamai LDK vietinininkai arba patys bajorai.
Atskirus teismus turėjo dvasiškiai, miestų gyventojai ir žydai.
Bajorų ginčus spręsdavo LDK teismas, kur teisė jis pats arba paskirti urėdai – vietininkai, seniūnai, vaivados.
Pastarųjų sprendimai galėjo būti skundžiami pačiam LDK.
1564 metų Bielsko seime LDK didikai atsisakė teisminių privilegijų ir sutiko paklusti bendram su visais bajorais teismui, procesas baigtas 1566 m. priėmus II Lietuvos statutą.
Naująją teismų sistemą sudarė trys teismai:
Pažymėtina, kad administracinių vienetų ir teismų vadovai buvo tie patys.
1979 m. Dakaro ralis buvo pirmosios Dakaro ralio lenktynės.
Jos prasidėjo 1978 m. gruodžio 26 dieną Paryžiuje.
Ralio finišas buvo Senegalo sostinėje Dakare 1979 m. sausio 14 d.
Mintis surengti Dakaro ralį kilo prancūzų lenktynininkui Thierry Sabine, kuomet jis pasiklydo dykumoje ir sumanė, kad tai būtų puiki vieta lenktynėms.
Pirmajame Dakaro ralyje dalyvavo 170 lenktynininkų automobilių ir motociklų kategorijose.
1980 m. Dakaro ralis buvo antrasis Dakaro ralis, kuris vyko sausio 1-sausio 23 dienomis.
Šis Dakaro ralis vyko nuo Paryžiaus iki Dakaro.
Šiais metais ralyje debiutavo tokios komandos kaip Yamaha, Volkswagen, Lada ir BMW, taip pat buvo įkurta sunkvežimių kategorija.
Iš viso ralyje dalyvavo 216 lenktynininkų.
Motociklų klasėje laimėjo Cyril Neveu su Yamaha, automobilių – Kotulinsky ir Patrick Zaniroli su Volkswagen, sunkvežimių – Ataquat iš Alžyro ekipažas (Sonacome sunkvežimis).
2011 m. Egipto revoliucija arba Sausio 25-osios revoliucija – sukilimas Egipte, prasidėjęs 2011 m. sausio 25 d. Jo metu nuverstas ilgus metus trukęs prezidento Hosnio Mubarako valdymas.
Ši revoliucija yra „Arabų pavasario“ – revoliucijų ir sukilimų serijos Šiaurės Afrikos ir Artimųjų Rytų šalyse – dalis.
Priežastys revoliucijai buvo didelė nedarbas, išaugęs skurdas, korupcija, pasipiktinimas prezidento H. Mubarako autokratiniu valdymu, maža visuomenės įtaka politiniame gyvenime.
Pretekstas sukilimui tapo sėkmingos Tuniso revoliucijos pavyzdys, kuomet 2011 m. sausio 14 d. buvo nuversta Zino el Abidino Ben Ali valdžia.
Nuo 2011 m. sausio 25 d. valdžia pasipiktinę žmonės ėmė rinktis į centrines Kairo ir kitų Egipto miestų gatves, reikalaudami prezidento atsistatydinimo.
Nors pirmieji protestai buvo gana taikūs, netrukus prasidėjo riaušės, policijos ir protestuotojų susirėmimai.
Pasinaudojus susidariusia padėtimi pradėtos plėšti parduotuvės, prasidėjo pabėgimai iš kalėjimų.
Hosnis Mubarakas atsisakė atsistatydinti ir įvedė vis gausesnes karines pajėgas į miestus.
Taip pat iškilo grupuotės, remiančios prezidento valdžią, ir pradėjo kovą prieš sukilėlius.
Sukilimo mastas nemažėjo, kasdien žmonės rinkosi į centrinę Tahriro aikštę Kaire ir kituose miestuose reikalaudami prezidento H. Mubarako kuo greičiau atsistatydinti.
2011 m. vasario 11 d. buvo paskelbta apie prezidento atsistatydinimą, šalyje prasidėjo visuotinis šventimas.
2011 m. vasario 13 d. Egipto aukščiausioji taryba paleido parlamentą, suspendavo konstituciją ir paskelbė perimanti šalies valdžią pusei metų, kol bus surengti nauji rinkimai.
Protestų banga šalyje nuslūgo, buvo tikimasi greitų permainų.
2011 m. kovo 5 d. protestuotojai įsiveržė į Valstybės saugumo žvalgybos pastatą, tikėdamiesi rasti dokumentus, įrodančius kriminalinę žvalgybos veiklą H. Mubarako valdymo metais.
2011 m. kovo 19 d. referendumu priimta nauja konstitucija.
Nepasitenkinimas karine taryba vis labiau augo ir balandžio 1 d. surengtas didelis protestas, raginantis greičiau atiduoti valdžią civiliams bei nuteisti prezidentą H. Mubaraką ir jo pareigūnus.
Gegužės 27 d. įvyko didžiausias protestas po H. Mubarako nuvertimo, buvo reikalaujama nutraukti teismo procesus protestuotojams, greičiau imtis reformų.
Protestai, riaušės, susirėmimai tarp sukilėlių ir valdžios Kaire ir dalyje kitų šalies miestų tebesitęsia iki šių dienų, nes karinė valdžia delsia atiduoti valdžią civiliams ir surengti naujus rinkimus.
Revoliucijos metu žuvo ~850 žmonių (dauguma – protestuotojai), ~6500 žmonių sužeista, 6 žmonės protestuodami susidegino.
Daugiausia žmonių žuvo Kaire, Aleksandrijoje ir Suece.
2011 m. Egipto revoliucijos varomąja jėga tapo egiptiečių jaunimas, daugiausia susikooperavęs per socialinius tinklus „Facebook“ ir „Twitter“.
Revoliucija pasižymėjo savo sekuliarizmu ir religine vienybe tarp musulmonų bei krikščionių, aktyviu moterų dalyvavimu.
Achet – vienas iš trijų metų laikų Senovės Egipto kalendoriuje, kurio pavadinimas reiškė „Potvynis“.
Tai buvo pirmasis metų laikas, ir jį sudarė 4 mėnesiai.
Gamtinis acheto sezonas prasidėdavo Sirijaus patekėjimu (apie birželio vidurį), ir trukdavo 120 dienų, t. y. iki spalio vidurio.
Jo metu pakildavo Nilo vanduo, atnešdavo derlingą dumblą, o jam atsitraukus prasidėdavo sėja ir žemdirbystės ciklas.
Kalendorinis acheto sezonas nesutapo su gamtiniu achetu, kadangi kalendoriniai metai buvo šiek tiek trumpesni nei gamtiniai (t. y. Sirijaus metai).
Sezonas ilgainiui išpuldavo vis anksčiau, lyginant su Nilo potvyniais ir Sirijaus patekėjimu (t. y. Nilo potvyniai prasidėdavo vis vėliau kalendoriuje, kas 4 metus vėluodami viena diena).
1321 m. pr. m. e., praėjus vienam Sotiniam ciklui (t. y. 1460 m.), achetas vėl sugrįžo į pirminę padėtį Nilo patvynių atžvilgiu, o vėliau vėl ėmė atsilikti.
22 m. pr. m. e. įvykdžius kalendoriaus reformą ir įvedus Koptų kalendorių, kalendorinio acheto pradžia buvo fiksuota Julijaus kalendoriaus atžvilgiu (t. y. rugpjūčio 29 d., arba rugsėjo 11 d Grigaliaus kalendoriuje), ir achetas trunka iki gruodžio 26 d. (sausio 8 d.).
Achetą sudaro 4 mėnesiai, kurie dažnai numeruojami sezone.
Kadangi 1291 m. pr. m. e. faraonas Amenofis I įvykdė kalendoriaus reformą, paskelbdamas Techi (Džehuti) pirmuoju metų mėnesiu (anksčiau juo buvo Vepet-Renpet), acheto mėnesiai iki reformos ir po jos yra nevienodi.
Aitutaki, taip pat Araura, Ararau arba Utataki, – sala Ramiajame vandenyne, priklausanti pietinei Kuko salų grupei, šiauriau Rarotongos.
Turi apie 2000 gyventojų.
Pagrindinė ūkio šaka – turizmas (antra salyne pagal turistų skaičių).
Pagrindinė gyvenvietė – Arutanga.
Veikia Aitutaki oro uostas.
Atolo plotas 18,05 km², su Maunga Pu kalva virš jūros iškilęs 123 m. Supanti lagūna užima 50-74 km².
Salą formuojantis barjerinis rifas yra maždaug lygiakraščio trikampio formos, kurio kraštinės ilgis 12 km.
Jo pietinė pusė panirusi į vandenyną, rytinė – sudaryta iš grupės mažų salelių (tarp jų – Mangere, Akaiami ir Tekopua).
Vakarinėje dalyje – turistų poilsio ir vandens  pramogų vietos.
Į šiaurę driekiasi derlingos žemės su auginamais tropiniais vaisiais ir daržovėmis.
Dvi iš 15 Aitutaki salelių (motu) yra vulkaninės, kitos – koralinės kilmės.
Aitutaki padalinta į 8 administracinius rajonus ir 19 tapere (čiabuvių genčių žemės).
Aštuoni kaimai: Amuri, Ureia, Arutanga, Reureu, Nikaupara, Vaipae, Tautu, Vaipeka.
Salą atrado kapitonas Viljamas Blajus 1789 m., plaukęs burlaiviu „Bounty“.
Aitutaki tarp Kuko salų pirmoji priėmė krikščionybę.
1942 m. saloje įsikūrė JAV ir Naujosios Zelandijos karo bazės.
Aker (Iker) nomas (egip.:jqr, neteisingi (pasenę) skaitymo variantai - tm, aa-ta), Tentyros nomas () – Senovės Egipto (nuo III tūkst. pr. m. e.), 30 m. pr. m. e.-307 m. ir Romos Egipto provincijos administracinis teritorinis vienetas, priklausęs Aukštutiniam Egiptui ir žymėtas numeriu 6. 
Jo pavadinimas buvo užrašomas krokodilo simboliu, dėl to jis dar vadinamas Krokodilo nomu.
Sostinė (niwt) buvo Tantarer (dab.Dendera, Ptolemėjų laikų Tendyra).
Kitas svarbus miestas vėlyvuoju laikotarpiu buvo Kenepolis.
Nomas buvo abipus pagrindinės Nilo upės vagos, ir apėmė dalį dabartinės Kenos muchafazos, ten kur Nilas staigiai pasisuka į vakarus.
Pietuose buvo Nedžerui (5), o šiaurėje - Bat (7) nomai.
Nomas minimas nuo Senosios karalystės.
Jo ilgis siekė 4 iteru (apie 42 km), o plotas - apie 5 cha-ta (apie 14 ha).
Nuo pat įkūrimo administracinis centras buvo Dendera, kuriame garbinama vaisingumo deivė Hator.
Kiti garbinti dievai buvo Izidė, Horas ir kt.
Nomas panaikintas 307 m., įdiegiant Egipte ir visoje Romos imperijoje administracinių vienetų pagi sistemą.
Akmenynai arba Surkovas – Mažosios Lietuvos gyvenvietė Kaliningrado srities rytinėje dalyje, Nesterovo rajone, nuo 2008 m. birželio 30 d. Iljušino kaimo gyvenvietės teritorija.
1818–1871 m. Prūsijos karalystės Rytų Prūsijos provincijos, 1871–1918 m. Vokietijos imperijos, 1918–1933 m. Veimaro respublikos, 1933–1945 m.
Trečiojo reicho Gumbinės apygardos Stalupėnų apskrities kaimas, 1937 m. spalio 1 d. kartu su Kurplaukiais (Kurplauken, nuo 1938 m. Wildau) prijungtas prie Šluidžių.
Akmenynai Priklausė Enciūnų parapijai.
1946 m. balandžio 7 d. – rugsėjo 6 d. Stalupėnų rajono (), vėliau Nesterovo rajono, 1947 m. birželio 25 d. – 1993 m. Čkalovo apylinkės kaimas.
Alba – Italijos miestas Pjemonte, Kunėjo provincijoje.
Tai Langhe, kalvoto regiono centras, garsus baltais trumais, persikais ir vyno gamyba.
Saldumynų gamintojas Ferrero yra įsikūręs Alboje.
Albos kilmė yra senesnė už Romos civilizaciją, anksčiau čia gyveno keltai ir ligūrai.
Miestą, pavadintą Alba Pompeia, tikriausiai įkūrė Romos konsulas Gnėjus Pompėjus Strabonas, kuris tiesė kelią tarp Akvio termės ().
Čia gimė vienas trumpiausiai valdžiusių Romos imperatorių Pertinakas.
Po Vakarų Romos imperijos žlugimo miestą nusiaubė burgundai, lombardai, frankai.
XI a. Alba tapo laisvuoju miestu ir Lombardijos lygos nare.
Montferrat ir Viskončiai kovėsi dėl miesto, bet vėliau jis atiteko Gonzagos šeimai, o Savojos kunigaikštis Karolis Emanuelis I jį užėmė du kartus.
Vėliau dėl miesto kovėsi Prancūzija ir Ispanija.
Cherasco sutartimi miestas atiteko Savojai.
Alba gavo auksinį medalį už karinę drąsą dalyvaujant italų pasipriešinime Antrojo pasaulinio karo metu.
1944 m. Albą išvadavo italų partizanai ir įkūrę Albos respubliką kelias savaites atsilaikė prieš fašistinę Salo respubliką.
Aleksandras Anuškinas (1903 m. rugsėjo 3 d. Čerencove – 1978 m. Jaltoje) – rusų žurnalistas, redaktorius.
Nuo 1925 m. TSKP narys.
1930–1946 m. dirbo žurnalistu Alma Atoje, Kazanėje.
1946–1953 m. laikraščio „Sovetskaja Litva“ redaktorius.
1949–1952 m. kandidatas į LKP CK narius.
1952–1953 m. LKP CK biuro narys.
1947–1953 m. LTSR Aukščiausiosios Tarybos deputatas.
Nuo 1953 m. dirbo Kryme.
Aleksandras Laimė (Aleksandrs Laime arba Alejandro Laime; g. 1911 m. liepos 9 d. – m. 1994 m. kovo 21 d.) – latvių keliautojas, tyrinėtojas.
Tai pirmas žinomas vakarietis, sausuma pasiekęs Anchelio krioklį.
Gimė Rygoje.
1939 m. išvyko į Venesuelą, kur pradėjo tyrinėti šalies pietines džiungles.
1949 m. buvo Rut Robertson ekspedicijos, pasiekusios sausuma Anchelio krioklį, nariu.
1955 m. Laimė įkopė į Aujantepui viršūnę ir kartu su vietiniu gidu Manueliu Fiorentino atrado sudužusį Džimio Eindželo lėktuvą „Flamingo“.
Aleksandras Laimė ištyrinėjo stalkalnio paviršių, suteikė vardus jame prasidedančioms upėms.
Upei, kuri sudaro Anchelio krioklį, jis suteikė Gaujos (Rio Gauya) vardą (pagal Gaujos upę Latvijoje), tačiau šis pavadinimas neprigijo ir dabar upė vadinama Kerepu (pagal pemonų kalbą).
Kitas upes jis įvardino Venta, Uogre bei Dauguva.
Aleksandras Laimė taip pat džiunglėse ieškojo Eindželo išgarsintos „Aukso upės“.
Pasakojama, kad po Laimės mirties jo namuose rasta skardinė su 20 tūkst. dolerių.
Keliautojas gyveno atsiskyręs saloje Karao upėje, Gran Sabanos regione.
1994 m. jis ruošėsi vėl kopti į Aujantepui, bet mirė dėl širdies smūgio.
2011 m. Rusijos režisierius Vladislavas Ščepinas apie Aleksandrą Laimę sukūrė dokumentinį filmą „Aleksandras Laimė ir Anchelio krioklio deimantai“ (Aleksandrs Laime un Anhela ūdenskrituma dimanti).
Amro ibn al Aso mečetė () – mečetė Egipto sostinėje Kaire.
Ji pastatyta 642 m. ir yra seniausia mečetė Egipte ir visame Afrikos žemyne (neskaitant mečetėmis paverstų anksčiau pastatytų pastatų).
Amro mečetė pastatyta Egipto užkariautojo Amro ibn al Aso naujai įkurtoje Egipto sostinėje Fustate (dabar Kairo dalis).
Legenda pasakoja, kad toje vietoje, kur dabar stovi mečetė, Amras įsirengęs palapinę.
Prieš jam išvykstant į mūšį dėl Aleksandrijos, balandis į šią palapinę padėjęs kiaušinį.
Po pergalingo mūšio Amras turėjęs pasirinkti vietą naujai sostinei – jis palaikęs balandžio kiaušinį pranašišku ženklu toje vietoje įkūręs Fustatą, o kur stovėjusi palapinė – pastatęs mečetę.
Pirmoji mečetė buvo labai paprasta – 29 x 17 m matmenų, žemu palmių lapų stogu, paremtu palmių kamienais.
Mečetė neturėjo nei minaretų, nei papuošimų.
673 m. Muavija I pastatą perstatė, pridėjo 4 minaretus.
Vėliau mečetė daug kartų perstatyta, plėsta.
Ji ne kartą nukentėjo nuo gaisrų, žemės drebėjimų, karinių antpuolių, bet buvo atstatyta.
Dabartinę išvaizdą pastatas įgavo XIX a.
Dabartinės mečetės matmenys siekia 108 x 116 m, ji turi 3 įėjimus, vakarinėje pusėje yra 32 m aukščio minaretas.
Vidinį kiemą supa gausios arkados, centrinėje dalyje yra šulinys.
Anarchija Žirmūnuose – 2010 m. vaidybinis pilnametražis filmas, 90 min. trukmės.
Filmą prodiusavo nepriklausoma Lietuvos kino gamybos kompanija „Tremora“ kartu su Vengrijos kino kompanija „Katapult Film“.
Filmo indeksas – T. Naivi provincialė Vilė atvyksta į didmiestį studijuoti.
Beieškodama nebrangaus nuomojamo buto, mergina susiduria su anarchistine simbolika išmargintu skelbimu, kuris atveda pas jo autorę – berniukiškai atrodančią vienmetę Sandrą.
Merginos pajunta abipusę simpatiją ir Vilė tampa Sandros nuomininke.
Nedrąsiai dideliame mieste besijaučianti Vilė nuo pat pirmųjų apsistojimo dienų gauna puikų gidą – visuomet energingą ir optimistiškai nusiteikusią Sandrą.
Lengvai ir nerūpestingai žongliruodama anarchijos sąvoka, miesto mergina naujai draugei stengiasi įrodyti ir parodyti, kad tikrai yra būdų įveikti vienatvę ir abejingumu atvykėlį gąsdinantį didmiesčio pasaulį.
Anarchistinės Sandros filosofijos vedama Vilė palengva kratosi savo provincialaus drovumo ir baimių, tačiau, atsitiktinai susipažinusi su didmiesčio pankų bendruomenės nariu, supranta, kad jos draugės propaguojama „anarchija“ neturi nieko bendra nei su kontrkultūra, nei su politika.
Šis Vilės atradimas netikėtai sukelia didžiulius įtarimus, priverčiančius naujai pažvelgti į netradicinius Sandros sugebėjimus, bylojančius apie kriminalinę praeitį…
Pagrindiniai:
Kiti:
Pasak filmo prodiuserės Ieva Norvilienės, Filmo platinimas užsienio rinkose Kanų kino festivalio metu buvo sudaryti susitarimai dėl filmo platinimo Didžiojoje Britanijoje ir JAV.
Tarptautinio Berlyno kino festivalio metu sudaryti susitarimai dėl filmo platinamo svarbiausiose Europos kino rinkose: Italijoje, Vokietijoje, Austrijoje, Šveicarijoje, Prancūzijoje, Monake, Andoroje, Korsikoje, Liuksemburge.
Taip pat filmas parduotas rodyti Rusijos, buv. sovietinių respublikų, Makedonijos, Taivano rinkose.
Kino festivaliai ir renginiai, kuriuose iki 2012 m. šis filmas buvo parodytas:
Andreapolis (. 
Taip pat medienos apdirbimo, statybinių medžiagų gamybos pramonė.
Gyvenvietė Dvinos pakrantėje žinoma nuo viduramžių, XV a. minima Lietuvos metrikoje (kaip Dubna).
XVIII a. kairiajame Dvinos krante žemes valdė generolas-leitenantas Andrejus Kušeliovas.
Jo garbei vietovė pradėta vadinti Andrejano Pole. 
1806 m. čia atidarytas kurortas.
1906 m. vietovę pasiekė geležinkelis, ėmė kurtis Andreapolio gyvenvietė.
1928 m. jis sujungtas su Dubna ir tapo rajono centru.
Karo metu sugriautas.
Vėliau Andreapolis atstatytas ir 1967 m. tapo miestu.
Andrejanovo salos () – salų grupė centrinėje Aleutų salyno (JAV, Aliaska) dalyje.
Yra tarp Žiurkių salų vakaruose (atskirtos Amčitkos sąsiauriu) ir Keturių Kalnų salų rytuose (atskirtos Amuktos sąsiauriu).
Andrejanovo salos nusidriekusios iš rytų į vakarus 440 km.
Salų grupę sudaro 46 vulkaninės salos ir daug mažų uolų.
Didžiausios salos:
Andrejanovo salose yra 8 veikiantys ugnikalniai.
Aukščiausias taškas – 1806 m (Tanagos s.).
Būdingos subarktinės pievos, viržynai.
Salas dažnai gaubia tiršti rūkai.
2000 m. salose gyveno 412 gyventojų (didžioji dauguma – Adako miestelyje).
Salos atrastos 1760–1764 m. rusų keliautojo Andrejano Tolstycho ir pavadintos jo vardu.
Bažė (.
Bažė įkurta XIX a. pr. svarbiame kelyje tarp Porto Alegrės ir Montevidėjaus.
1820 m. pastatyta Šv. Sebastijono bažnyčia.
Miesto teisės suteiktos 1859 m.
Beveik visą XIX a. miestas kentėjo dėl pilietinių karų.
1884 m. Bažę pasiekė geležinkelis.
Beitas (, arabų kalboje 'namas') – arabų, persų, urdu ir sindų poezijos metrinis vienetas.
Jis atitinka poezijos eilutę.
Kartais beitą neteisingai vadina kupletu, kadangi kiekvienas beitas būna cezūra padalintas į du vienodo ilgio puseilius (hemistichus).
Kiekvienas puseilis turi 2, 3 ar 4 pėdas (2,3 ar 4 skiemenų), o beitas, atitinkamai – 4 (tetrametras), 6 (hegzametras) ar 8 (oktametras) pėdas."Arabian Poetry for English Readers", by William Alexander Clouston (1881), p. 379 in Google Books
William Alexander Clouston yra padaręs išvadą, kad ši fundamentali arabų prozodijos sąvoka kilusi beduinų ar dykumų arabų aplinkoje.
Tai rodo skirtingų eilutės dalių terminija: viena pėda vadinama 'palapinės kartimi', kita – 'palapinės kuoliuku', o eilutės puseiliai pavadinti pagal palapinės „dvivėrių durų“ sąvarų pavadinimus.
Be to, eilutė pavadinta beit 'namas', bet smulkesni elementai pavadinti palapinės dalių pavadinimais.
Palapinę vadinti namu gali tik palapinėse gyvenę klajokliai.
Beitas gali būti atskiras eilėraštis, iš jų gali būti sudaryti rubajai, gazelės, kasidos ir kitos rytietiškos lyrikos formos.
Besisukančios durys () – asmenų judėjimas iš privataus sektoriaus į viešąjį ir atvirkščiai, kai darbo patirtis dirbant viename sektoriuje yra panaudojama naudos siekimui perėjus dirbti į kitą sektorių.
Taip gali būti priimami verslui ar įmonei palankūs sprendimai, jei jose anksčiau dirbęs asmuo pradeda dirbti tam tikroje  viešojo sektoriaus srityje.
Pavyzdžiui, Tarptautinės ekonominio bendradarbiavimo ir plėtros organizacijos duomenimis, 75 % naujų Jungtinės Karalystės valstybės tarnautojų yra atėję ne iš viešojo sektorius.
Po darbo valstybinėse įstaigose jie planuoja grįžti į privatų sektorių.
OECD, ‘Post-Public Employment: Good Practices for Preventing Conflict of Interest’, Global Forum on Public Governance, 4-5 May (Paris, France: OECD, 27 April 2009)
Paprastai skiriamos 3 „besisukančių durų“
Jei dėl „besisukančių durų“ yra pažeidžiamos konkurencijos sąlygas, tai neigiamai paveikia ekonomiką, viešųjų paslaugų ir prekių teikimą.
Jis taip pat prisideda prie mažo visuomenės patikėjimo valdžia ir atskiromis jos institucijomis, nes įtvirtina žmonių įsitikinimą, jog valdžia atstovauja ne viešajam interesui, o asmeniniams ar privataus sektorius interesams.
Tačiau viešojo ir privataus sektorius bendradarbiavimas gali turėti ir teigiamų pokyčių visuomenėje – ekspertų judėjimas tarp sektorių padeda diegti inovacijas, vyksta patirčių mainai, dalinamasi skirtingais požiūriais.
== „Besisukančių durų" darbo grupė == 
Besisukančių durų Darbo grupė buvo įkurta 2005 metais JAV.
Ją sudaro verslo, pilietinės visuomenės ir valstybinių institucijų atstovai, kurie skatina skaidriai teikti viešąsias paslaugas ir užtikrinti interesų konflikto prevenciją.
Ši grupė yra iškėlusi dvejopą tikslą – pirma, šviesti visuomenę apie besisukančių durų reiškinį ir jai taikomą reglamentavimą bei jo trūkumus, antra, teikti pasiūlymus bei priemones, kurios padėtų įgyvendinti numatytą besisukančių durų teisinį reglamentavimą.
Reguliavimu stengiamasi ne užkirsti kelią privataus ir viešojo sektorių bendradarbiavimui, kuris gali būti naudingas, tačiau apsaugoti visuomenę nuo piktnaudžiavimo.
Kai kurios valstybės reguliuoja asmenų įsidarbinimą taip vengdamos interesų konflikto.
Tačiau dauguma šalių šio reguliavimo neturi.
Atliktus ES šalių teisinės bazės analizę paaiškėjo, kad maždaug 50 % interesų konflikto situacijų teisiškai nėra reguliuojamos, ypač besisukančių durų elgesio modelis.
Siekiant efektyvaus besisukančių durų reguliavimo vien teisės aktų nepakanka.
Kai kuriose šalyse, pavyzdžiui, Kanadoje, jų prevencija įtvirtinta elgesio kodeksuose.
Keliose šalyse yra numatytas vadinamas „atvėsimo“ (ang. Cooling-off) laikotarpis, per kurį viešame sektoriuje dirbęs asmuo negali užsiimti tokia pačia veikla privačiame sektoriuje.
Tokį periodą yra nustačiusios Airija, Lenkija, Japonija, Olandija ir kitos.
Pavyzdžiui, pagal Australijos Lobistų elgesio kodeksą (2008 m.), 12 mėn. Po valstybės tarnybos negalima dalyvauti lobistinėje veikoje.
Taip siekiama užkirsti kelią daryti įtaką valstybinio sektoriaus sprendimams.
Bildviečiai arba Lugovojė – Mažosios Lietuvos gyvenvietė Kaliningrado srities rytinėje dalyje, Nesterovo rajone, nuo 2008 m. birželio 30 d. Prigorodnojės kaimo gyvenvietės kaimas prie kelio Prigorodnojė – Kudirkos Naumiestis.
Nadruvos žemės kaimo pavadinimas lietuviškos kilmės.
1564 m. minimi Bildawety.
Prūsijos karalystės Rytų Prūsijos provincijos, 1871–1918 m. Vokietijos imperijos, 1918–1933 m. Veimaro respublikos, 1933–1945 m.Trečiojo reicho Gumbinės apygardos Stalupėnų apskrities kaimas.
Bildviečiai 1946 m. balandžio 7 d. – rugsėjo 6 d. Stalupėnų rajono, vėliau Nesterovo rajono, 1947 m. birželio 25 d. – 2008 m. birželio 30 d. Prigorodnojės apylinkės kaimas.
1718 m. įkurta liuteronų parapija, pastatyta bažnyčia, sugriauta per Antrąjį pasaulinį karą.
Joje dirbo:
1860 m. pastatyta katalikų bažnyčia, sugriauta per Antrąjį pasaulinį karą.
Birštono slidinėjimo centre žiemos sezono metu veikia kalnų slidinėjimo trasa prie Vytauto kalno Birštone, dešiniajame Nemuno krante.
Tai vienas iš kurorto traukos objektų šalia veikiančių sanatorijų ir gydyklų.
Miesto savivaldybės lėšomis įrengta kalnų slidinėjimo trasa pradėjo veikti 2002-2003 metų žiemą.
Slidinėjimo kalno šlaitai pakankamai statūs.
Paruošiamos dviejų sudėtingumo lygių, 160 m ir 300 metrų ilgio trasos, naudojamas dirbtinis sniegas.
Į 40-ties metrų ilgio viršukalnes slidininkai pakeliami  slovakų firmos „Tatrapoma“ keltuvu.
Vienu metu jis kelia 15 žmonių, per 1 valandą – 700 žmonių.
Keltuvas išvysto iki 2,3 m/sek. greitį.
Teikiamos instruktorių konsultacijos.
Vaikams įrengtas rogučių kalnelis.
Šalia trasos veikia slidžių ir kito inventoriaus nuomos punktas, lauko kavinė.
Tamsiuoju paros metu trasos apšviečiamos.
Birštone rengiamas slidinėjimo trasos išplėtimo projektas.
Ruošiamasi įrengti antrą keltuvą, papildomą trasą slidininkams ir snieglentininkams.
Vasaros sezono metu tikimasi 40 m aukščio kalną panaudoti vasaros rogučių ir kalnų dviračių sportui.
Trasa įsikūrusi pačiame Birštono mieste, šalia Vytauto piliakalnio ir sanatorijos „Versmė“.
Trasa dirba antradieniais – ketvirtadieniai nuo 17:00 iki 22:00, penktadieniais 16:00-22:00, šeštadieniais – sekmadieniais nuo 10:00 iki 22:00 val.
Slidinėjimo trasos adresas:
Bišeljė  () yra Italijos miestas Apulijoje, Barletos-Andrijos-Tranio provincijoje.
Tai Adrijos jūros uostas.
Pagal vieną teoriją, romėnų laikais čia buvo gyvenvietė Vigiliae (Sargybinis).
Dabartinį miestą įkūrė normanai XI a., o jis išsiplėtė Neapolio karalystės laikais XV a.
Bitontas () yra Italijos miestas Apulijoje, Bario provincijoje.
Jis vadinamas „alyvuogių miestu“, nes jų giraitės supa miestą.
Miestą įkūrė peucetijai, o jo gyventojus regiono graikai vadino Butontinoi.
Pagal mitus, Bitontas pavadintas ilyrų karaliaus Butonės vardu.
Seniausia miesto siena pastatyta V-IV a. pr. m. e.
Monetų panašumas rodo, kad Bitontas pakluso spartietiško Taranto valdžiai.
Vėliau per Samnitų karus miestas buvo Romos sąjungininku ir tapo Romos miestu, bet išlaikė savivaldą ir savus įstatymus, toliau garbino miesto globėją Minervą.
Dabar jos šventyklos vietoje yra San Pietro bažnyčia.
Vėlyvosios Romos imperijos dokumentuose Bitontas minimas kaip postas pasikeisti arklius Via Traiana kelyje į Brindizį.
Ankstyvųjų krikščionių bazilikos pamatai rasti po katedros kripta, bet nėra rašytinių šaltinių, patvirtinančių, kad ankstyvaisiais viduramžiais čia buvo vyskupystės centras.
Taip pat nėra įrodymų, kad Bitonte rezidavo lombardų gastaldas, bet lombardų papročiai ir įstatyvai tvirtai įsikerojo apylinkėse.
IX a. Bitontas atlaikė saracėnų apgultį, jų vadas žuvo prie miesto sienų.
Bitontas dalyvavo Melo iš Bario sukilime 1009 m.
Viduramžiais miestą valdė kelios šeimos, kol jis XIII a. atieko Akvavivoms, kurie pasivadino savo tvirtovės Akvaviva dele Fonti vardu.
Jiems buvo suteiktas vėliau Atrio kugigaikščių, o 1464 m. Neapolio karalius Ferrante di Aragona suteikė Giovanni Antonio Acquaviva markizo titulą.
Dėl ankstyvos Antonio mirties titulas atiteko broliui kapitonui Andrea Matteo Acquaviva, kuris 1487 m. Bitontą iškeitė į Ugentą, o pastarąjį prarado.
1552 m. miestiečiai išsipirko laisvę už 66000 dukatų.
1734 m. per Lenkijos įpėdinystės karą Karolio III ir Montemaro kunigaikščio vadovaujama armija nugalėjo austrus, kuriems vadovavo Belmontės princas Bitonto mūšyje ir užtikrino Burbonų valdžią Neapolio karalystėje.
Biulleten Vilenskogo v.-revoliucionnogo komiteta i politotdela N armiji (Vilniaus karinio revoliucinio komiteto ir N armijos politinio skyriaus biuletenis) – komunistinis laikraštis, ėjęs 1920 m. liepos 15 d. – rugpjūčio 31 d. Vilniuje rusų kalba.
Išėjo 15 numerių.
Bendradarbiavo Zigmas Angarietis, Roza Kagan, Aleksandras Miasnikovas ir Nikolajus Vinogradovas.
Skelbė Vilniaus karinio revoliucinio komiteto įsakymus, informavo apie mūšius su Lenkijos kariuomene.
Biulleten vysšego soveta narodnoggo choziaistva SSR Litvy i Belorussiji (Lietuvos ir Baltarusijos TSR aukščiausiosios liaudies ūkio tarybos biuletenis) – komunistinis informacinis leidinys, išleistas 1919 m. kovą Minske rusų kalba.
Išleistas vienas numeris.
Redaktoriai J. Podolskis ir K. Sokolovas.
Bleikas ir Mortimeris – Belgijos komiksų serija, sukurta belgų komiksų rašytojo ir dailininko Edgar P. Jacobs.
Viena šio komikso serijų pasirodė Belgijos komiksų žurnale „Tintinas“ 1946 m.
Pagrindinis nuotykių veikėjas yra Filipas Mortimeris, kurį lydi britų mokslininkas ir jo draugas kapitonas Francis Bleikas iš MI5.
Pagrindinis jų priešas yra pulkininkas Olrikas.
Šių veikėjų susirėmimų metu neapsieinama be detektyvinių tyrimų ir mokslinės fantastikos – laiko kelionės, Atlantida ir šnipinėjimas.
Blumenau () – miestas pietų Brazilijoje, Santa Katarinos valstijoje, 130 km į šiaurės rytus nuo Florianopolio, prie Itažajaus upės.
Yra oro uostas.
Stiklo (krištolo), porceliano, medienos apdirbimo, poligrafijos, tekstilės (medvilnės) ir siuvimo, maisto (alaus, cukraus) pramonė.
Prekyba apylinkėse auginamais kukurūzais, cukranendrėmis, tabaku.
Vystomas turizmas (netoliese yra Sera do Itažajaus nacionalinis parkas).
Veikia 1964 m. įkurtas universitetas, alaus, krištolo, ekologijos muziejai.
Vyksta kasmetinis „Oktoberfest“ festivalis.
Blumenau 1852 m. įkūrė imigrantai iš Vokietijos.
Miestas pavadintas įkūrėjo Hermann Bruno Otto Blumenau garbei.
Bolonijos automobilių paroda ().
Parodoje taip pat pristatomi ir motociklai, Formulės 1 ir ralio automobilių koncepciniai modeliai.
Lauke esančioje trasoje lankytojams leidžiama išbandyti kai kuriuos automobilius, vykdomos nedidelės automobilių lenktynės.
Pirmą kartą, 1976 m., parodą surengė Mario Zodiaco.
2007 m. gruodžio 7–16 d. vykusioje 32-ojoje parodoje savo produktus pristatė 389 eksponentai iš 22 šalių, parodos plotas siekė apie 230 000 m² (140 000 m² po stogu ir 90 000 m² atvirame lauke).
Bonnie Francesca Wright (g. 1991 m. vasario 17 d.) – britų modelis ir aktorė, išgarsėjusi kaip Džinė Vizlė filme „Haris Poteris“.
Bonnie gimė Londone, Anglijoje, juvelyrinių dirbinių komp. savininkų šeimoje (tėvai Sheila Teague ir Gary Wright).
Ji – antrasis vaikas šeimoje, turi vyresnįjį brolį Lewį.
Wright lankė Prior Western pradinę mokyklą, vėliau – King Alfred.
Besifilmuodama Hario Poterio paskutinėse dalyse (Haris Poteris ir mirties relikvijos 1,2 dalis) ji pradėjo mokslus Londono University of the Arts: London College of Communication.
Ji planuoja tęsti aktorės karjerą ir dirbti užkulisiuose (behind-the-scenes).
2010 m. vasario mėnesį Bonnie patvirtino, kad susitikinėja su britų aktoriumi Jamie Campbell Bower.
2011 m. balandį jie susižadėjo.
Boravskiai () – kaimas Lenkijos šiaurės rytuose, Jedvabno valsčiuje, Lomžos apskrityje, Palenkės vaivadijoje.
Kaimas yra apie 7 km į šiaurės rytus nuo Jedvabno, apie 26 km į šiaurės rytus nuo Lomžos ir apie 58 km į šiaurės vakarus nuo vaivadijos centro Balstogės.
1426 m. gruodžio 8 d. Mazovijos kunigaikštis Janušas I Senasis suteikė aplinkines žemes broliams Dobislavui, Stanislavui ir Mikalojui iš Boravskių Avisos kaimo.
Boravskiai – kaimas Lenkijos šiaurės rytuose, Pžitulų valsčiuje, Lomžos apskrityje, Palenkės vaivadijoje.
Kaimas yra apie 3 km į pietvakarius nuo Pžitulų, apie 25 km į šiaurės rytus nuo Lomžos ir apie 65 km į šiaurės vakarus nuo vaivadijos centro Balstogės.
1426 m. gruodžio 8 d. Mazovijos kunigaikštis Janušas I Senasis šio kaimo apylinkėse suteikė 10 valakų žemės broliams Dobislavui, Stanislavui ir Mikalojui iš Borovo.
1497 m. kaime lankėsi karalius Jonas Albrechtas.
Borba (Kova) – LKP Kauno rajono komiteto laikraštis, nelegaliai leistas 1920–1922 m.
Kaune rusų kalba.
Išėjo septyni numeriai.
Leido priedą „Krasnaja molodiož“.
Borboremos plokščiakalnis – Brazilijos plokščiakalnio dalis, esanti Brazilijos šiaurės rytuose, į šiaurės rytus nuo San Fransisko žemupio.
Būdingas aukštis – 500–800 m, aukščiausia vieta siekia 1123 m.
Šiaurinėje plokščiakalnio dalyje yra atlikuonių, kurių santykinis aukštis ~300 m.
Borboremos plokščiakalnis sudarytas daugiausia iš kristalinių uolienų (kristalinių skalūnų, granito, kvarcito, monsonito).
Išraižytas plačių slėnių, kuriais tekančios upės sausuoju metų laiku išdžiūsta.
Yra ličio, berilio, tantalo telkinių.
Paviršių dengia reti pusdykumių kserofitų ir sukulentų miškai (kaatinga), bei savanos.
Borussia-Park (vok. Stadion im Borussia-Park) yra futbolo stadionas Menchengladbache, Vokietijoje.
Atidarytas 2004 m. liepos 30 d., kuriame namų rungtynes žaidžia Borussia VfL Mönchengladbach.
Borussia-Park turi 54 067 vietų, iš kurių 16 145 stovimos.
Tarptautinėms varžyboms, stovimos vietos yra pakeičiamos į 46 249 laikinai sėdimas.
Naujojo stadiono konstrukcijos darbai kainavo 85 milijonus eurų ir yra sudarytas iš VIP vietų, fanų parduotuvės, baro ir kt.
Botukatu – miestas pietryčių Brazilijoje, San Paulo valstijoje, 235 km į šiaurės vakarus nuo San Paulo, Botukatu kalnagūbryje, netoli Pardo upės.
Yra oro uostas, stotis prie San Paulo–Kampo Grandės geležinkelio.
Aviacijos, žemės ūkio ir pramoninių mašinų, automobilių gamybos, tekstilės (medvilnės) ir siuvimo, medienos apdirbimo, maisto pramonė.
Botukatu veikia 1976 m. įkurto San Paulo valstijos universiteto filialas, istorijos, šiuolaikinio meno, kavos, istorijos, galvijininkystės muziejai.
Arkivyskupijos centras.
Botukatu miesto teisės suteiktos 1855 m.
Ilgą laiką tai buvo kavos ir gyvulininkystės centras, bet nuo XX a. antros pusės tapo mokslų ir pramoniniu miestu.
Bramall Lane yra stadionas Šefilde, Pietų Jorkšyre, Anglijoje.
Talpinantis 32 702 žiūrovus, kuriame namų rungtynes žaidžia Sheffield United futbolo klubas ir Sheffield Eagles regbio klubas.
Atidarytas kaip kriketo stadionas, kuris XIX amžiuje buvo naudojamas ir futbolo varžyboms.
Nuo 1889 m. yra Sheffield United namų stadionas.
Didžiausias, 68 287 žiūrovų skaičius susirinko 1936 m. vasario 15 d. į FA Taurės rungtynes tarp Sheffield United ir Leeds United.
Stadione taip pat vyko kriketo varžybos ir muzikos renginiai.
Bramall Lane buvo naudojamas tarptautinėms varžyboms, tuo metu kai Wembley stadionas buvo statomas.
1883 m. kovo 10 d. buvo sužaistos varžybos tarp Anglijos ir Škotijos rinktinių už Londono ar Glazgo ribų.
Brazilijos katedra (por. Catedral Metropolitana Nossa Senhora Aparecida, oficialiai Metropolinė Aparesidos Mergelės katedra) yra Romos katalikų katedra Brazilijos sostinėje Brazilijoje.
Pastatą suprojektavo architektas Oscar Niemeyer.
Jis buvo baigtas statyti 1970 m. gegužės 31 d.
Pastatą juosia 16 atskirų stulpų, kurių kiekvienas sveria apie 90 tonų.
Bredūnai arba Jagodnojė – Mažosios Lietuvos gyvenvietė Kaliningrado srities rytinėje dalyje, Nesterovo rajone, nuo 2008 m. birželio 30 d. Prigorodnojės kaimo gyvenvietės kaimas Romintos girios šiaurinėje dalyje prie Pisos upės.
Nadruvos žemės kaimo pavadinimas lietuviškos kilmės.
Prūsijos karalystės Rytų Prūsijos provincijos, 1871–1918 m. Vokietijos imperijos, 1918–1933 m. Veimaro respublikos, 1933–1945 m. Trečiojo reicho Gumbinės apygardos Stalupėnų apskrities kaimas, 1874–1945 m. valsčiaus centras.
1928 m. rugsėjo 30 d. prijungtas Dumbelnas, 1939 m. kaimas sujungtas su Baibliais.
Bredūnai Priklausė Pilupėnų parapijai.
1946 m. balandžio 7 d. – rugsėjo 6 d. Stalupėnų rajono, vėliau Nesterovo rajono, 1947 m. birželio 25 d. – 2008 m. birželio 30 d. Pokryškino apylinkės kaimas.
Brindizio provincija yra Italijos provincija Apulijoje.
Provincijos sostinė yra Brindizis.
Apsuptas vynuogynų ir artišokų laukų Brindizis yra vienas didžiausių Pietų Italijos uostų.
Provincijoje yra 20 savivaldybių.
Svarbiausios iš jų:
Brindizis – Italijos miestas Apulijoje, Brindizio provincijos sostinė.
Tai Adrijos jūros uostas.
Istoriškai miestas buvo svarbus kultūrai ir prekybai dėl geografinės padėties Italijos pusiasalyje ir naturalaus uosto.
Dabar per šį svarbų uostą prekiaujama su Graikija ir Vidurio Rytais.
Mieste išvystyta žemės ūkio, chemijos ir energetikos pramonė.
Yra daug mitų apie Brindizio įkūrimą.
Vienas jų teigia, kad įkūrėjas buvo Diomedas.
Brindizis buvo senovės graikų miestas įkurtas prieš romėnų ekspanciją.
Lotyniškas pavadinimas Brundisium kilo nuo graikiško Brentesion (Βρεντήσιον), kuris reiškia „elnio galva“, nes miesto uostas panašios formos į gyvūno galvą.
267 m. pr. m. e. (245 m. pr. m. e. pagal kitus šaltinius) Brindizį užėmė romėna.
Puntos kyšulyje, kuris yra už uosto, rastas kaimo (XVI a. pr. m. e.) liekanos su keramikos likučiais.
Herodotas mini vietinių gyventojų mikėnišką kilmę.
Tor Pisanos nekropolis (į pietus nuo Brindizio senamiesčio) grąžino Korintas|korintietiškus ąsočius VII a. pr. m. e. pirmoje pusėje.
Brindizio mesapiai palaikė tvirtus ryšius su Egėjo jūros graikais.
Po Pūnų karų miestas tapo romėnų karinio laivyno ir jūrinės prekybos centru.
Per Sąjungininkų karą miestiečiams buvo suteikta romėnų pilietybė, o Sula paskelbė Brindizį laisvu uostu.
Tačiau jis nukentėjo nuo Cezario apgulties 49 m. pr. m. e. ir vėl buvo užpultas 42 m. pr. m. e. ir 40 m. pr. m. e.
Čia gimė poetas Pacuvijus 220 m. pr. m. e. ir mirė poetas Vergilijus 19 m. pr. m. e. Romėnams valdant tai buvo svarbus uostas su 100 tūkst. gyventojų, per kurį buvo keliaujama į Graikiją per Dyrachiumą ar Kerkyrą.
Uostą su Roma jungė Via Appia ir Via Traiana.
Via Appia kelio pabaigą prie jūros žymėjo dvi kolonos, kurių viena išliko, o kita perkelta į Lečę.
Vėliau miestą užėmė ostgotai ir atkariavo Bizantija VI a. 674 m. miesta sugriovė Romualdo I vadovaujami lombardai iš Benevento, bet Brindizį greitai atstatė.
IX a. netoliesė buvo saracėnų gyvenvietė, piratai miestą užpuolė 836 m.
1070 m. miestą užėmė normanai, jis tapo Taranto ir Apulijos kunigaikštysčių dalimi, o valdė Konversano grafai.
Po baronų sukilimo 1132 m. Brindizį valdė Sicilijos karalius Rodžeris II. Kryžiuočių laikais miestas vėl suklestėjo, kai vėl tapo archivyskupystės centru, buvo pastatyta katedra ir pilis su svarbiu nauju arsenalu, o uostas tapo pageidautinu tarpiniu punktu kelyje į Šventąją žemę.
Šioje katedroje vedė Sicilijos princas Rodžeris III. Imperatorius Frydrichas II iš čia pradėjo Šeštąjį kryžiaus žygį 1227 m.Documento sulla VI Crociata partita da Brindisi Kaip kitus Apulijos uostus Brindizį trumpai valdė Venecijos respublika, kol jį užėmė Ispanija.
Maras ir žemės drebėjimas nusiaubė miestą 1348 ir 1456 m.
1707–1734 m. Brindizį valdė Austrijos imperija, o po to Burbonai.
Tarp 1943 m. rugsėjo ir 1944 m.
vasario miestas buvo laikinoji Italijos sostinė.
XXI a. Brindizis yra San Marko brigados, jūrinės brigados pakeitusios pavadinimą po Venecijos gynimo per Pirmąjį pasaulinį karą, bazė.
Britannia Stadium yra futbolo stadionas Stoke prie Trento, Anglijoje.
Stadione talpinančiame 27 598 žiūrovus, namų rungtynes žaidžia Premier League futbolo klubas Stoke City.
Pavadintas pagal Britannia Co-operative Bank.
Klubas iki 1997 m. žaidė Victoria Ground stadione.
Britannia stadionas oficialiai atidarytas 1997 m. rugpjūčio 30 d.
Didžiausias žiūrovų skaičius 28 218, susirinko 2002 m. FA Taurės metu prieš Everton FC.
Stadione taip pat vyko ir muzikos renginiai tokių atlikėjų kaip Bon Jovi, Bryan Adams ir Elton John.
Bronzinis komiksų amžius – tai istorinis JAV komiksų knygų periodas, kuris truko nuo 1970 m. iki 1985 m.
Šiame laikotarpyje buvo tęsiamos superherojų komiksų tradicijos iš Auksinio komiksų amžiaus, taip pat atsirado tokios temos kaip narkotikai, alkoholizmas ir aplinkos teršimas.
Remiantis Overstreet komiksų knygų kainų gidu, pateikiami labiausiai geidžiami kolekcionuotųjų komiksai.
Brumalijos – Senovės Romoje vykdavusi saulėgrįžos šventė.
Paprastai ji vykdavusi gruodžio 25 d. Bakchui pagerbti.
Manoma, ji buvo siejama su senovės graikų Lenaia švente, skirta vyndarių dievui Dionisui.
Šventės programoje buvo puotos ir linksmybės.
Jos pavadinimas kildinamas iš lotyniško bruma, reiškiančio „trumpiausią žiemos dieną“' ar tiesiog „žiemą“.
Brumalijos taip pat buvo švenčiamos ištisas 30 dienų, pradedant lapkričio 24 d. Šią tvarką buvo įvedęs Romulas, norėdamas palepinti linksmybėmis Romos Senatą.
Puotaujant buvo pranašaujama, kokia laukia ateinanti žiema.
Pasak Choricijaus iš Gazos „XIII Oracijos“, šios šventės puotos buvo keliamos iki pat VI m. e. a., kada valdė imperatorius Justinianas I, persekiojęs pagonybę.
Bugdžiai arba Malaja Dubrovka – Mažosios Lietuvos gyvenvietė dab. Kaliningrado srities rytinėje dalyje, Nesterovo rajone, nuo 2008 m. birželio 30 d. Iljušino kaimo gyvenvietės teritorija.
Nadruvos žemės kaimo pavadinimas lietuviškos kilmės.
1818–1871 m. Prūsijos karalystės Rytų Prūsijos provincijos, 1871–1918 m. Vokietijos imperijos, 1918–1933 m. Veimaro respublikos, 1933–1945 m. Trečiojo reicho Gumbinės apygardos Stalupėnų apskrities kaimas.
Bugdžiai 1946 m. balandžio 7 d. – rugsėjo 6 d. Stalupėnų rajono, vėliau Nesterovo rajono, 1947 m. birželio 25 d. – 1993 m. Čkalovo apylinkės kaimas.
Bukovelis – Vakarų Ukrainos kalnų slidinėjimo kurortas 850-1372 m aukštyje virš jūros lygio Karpatų kalnuose.
Jis įsikūręs netoli Polenicos kaimo, už 30 km į pietvakarius nuo Jaremčės, už 110 km nuo srities centro  Ivano Frankivsko.
Bukovelis – naujas, smarkiai besivystantis, pirmasis Ukrainoje europinės klasės kalnų slidinėjimo kurortas.
Pradėtas statyti 2001 m., 2004 m. jau turėjo įrengtų 15 km trasų su 5 keltuvais, priėmė 180 tūkst. svečių.
2005-2011 m. toliau buvo intensyviai vystoma infrastruktūra, statomi sporto objektai.
Nuo 2008 m. Bukovelis vystosi ir kaip balneologinis kurortas, nes turi nuosavų mineralinio vandens šaltinių.
Bušojaras – kasmetinis 6 dienas trunkantis kaukių paradų renginys, vykstantis dažniausiai vasario mėnesį, prieš Pelenų dieną.
Šventė vyksta pietų Vengrijoje, Mohačo mieste prie Dunojaus.
2009 m. rugsėjo mėn. įtraukta į UNESCO nematerialaus kultūros paveldo sąrašą.
Bušojaro festivalis UNESCO nematerialaus kultūros paveldo sąraše. 
Tai didžiulis žaismingų liaudies personažų, mitinių būtybių ir pan. Busós kaukių maskaradas su persirengėlių eitynėmis, liaudies šokiais, muzika, dainomis, vykstantis karnavalų sezono Farsang pabaigoje.
Linksmybės trunka nuo ketvirtadienio iki ateinančio antradienio ir užsibaigia užgavėnėmis (Mardi Gras).
Persirengėlių pagrindiniai atributai – medinės kaukės, kailių apsiaustai.
Šventė daugialypė: karnavalinių kostiumų varžytuvės, amatininkų mugės, daugiau kaip 500 Busós dalyvių atvykimas irklinėmis valtimis Dunojumi, jų eisena per miestą kartu su arkliais kinkytais vežimais ir karietomis, simbolinis žiemos sudeginimas karste ant laužo centrinėje aikštėje.
Šventę surengia čia gyvenančių kroatų Šokci subetninė grupė (be Vengrijos, šie pietų slavai dar gyvena Serbijoje ir Kroatijoje).
Renginys sutraukia tūkstančius žiūrovų ne tik iš Vengrijos, bet ir užsienio, taip pat dalyvauja svečių Busós komandos iš kaimyninių šalių, Slovėnijos, Lenkijos.
Viena iš legendų byloja, kad kraštą užėmus osmanų užkariautojams, vietiniai gyventojai gelbėdamiesi paliko Mohačą ir apsigyveno apylinkių pelkynuose.
Kartą grupei pabėgėlių naktį sėdint prie laužo iš tamsos išniro senis.
Jis jiems pasakė, kad netrukus visi galės grįžti į gimtas vietas ir toliau laimingai gyventi.
Iškėlė vieną sąlygą: ne tik ruošti ginklus ir galąsti kardus, bet ir prisigaminti pačių baisiausių kaukių.
Vieną naktį pasirodys kaukėtas raitelis, kuris duos ženklą grįžti į Moharačą.
Taip pasakęs senis staiga dingo.
Po kurio laiko taip ir įvyko – netikėtai vieną audringą naktį atjojęs raitelis liepė visiems pasiimti turimus ginklus, užsidėti kaukes ir grįžti į miestą, keliant kuo didesnį triukšmą.
Užkariautojai, išvydę neregėtas baidykles, išgirdę kurtinantį triukšmą, pamanė, kad juos per audrą užpuolė demonai ir, nelaukdami saulės patekėjimo, išsigandę pabėgo.
Taip Šokci žmonės išlaisvino Mohačą ir nuo to meto šį įvykį pažymi didele švente.
Raudondvario kapinės yra Raudondvaryje.
Raudondvario kapinėse palaidoti:
Raudondvaryje taip pat yra apylinkių rezistentų (pokario pasipriešinimo judėjimo dalyvių) kapinės, 1989–1990 m. sutvarkytos gyventojų iniciatyva.
Partizanams atminti pastatytas Raudondvario kryžius partizanams (autorius S. Abromavičius), atminimo akmuo su užrašu „Žuvusiems už Lietuvos laisvę 1944–1953“, dvi granitinės plokštės su žuvusiųjų vardais, pavardėmis ir įrašu „Jie norėjo gyventi, bet turėjo drąsos mirti“, koplytstulpis (autorius A. Ruškys).
Kapinių priekyje, aukščiausioje vietoje pastatytas 8 m aukščio metalinis kryžius, ant kurio pritvirtintas užrašas „Šiame lauke pokario metais buvo užkasami žuvę Lietuvos vyrai“.
Religija Brazilijoje pasižymi didesniu atsidavimu ir platesne įvairove nei kitose Lotynų Amerikos šalyse.
Religijų įvairovė ypač padidėjo XX amžiuje, kuomet pradėjo sparčiai augti protestantų bendruomenė.
Brazilijos konstitucija garantuoja religijos pasirinkimo laisvę ir griežtai draudžia šalies politinius lyderius paremti ar skatinti kokias nors religijas ar tikėjimus.
Kolonijų laikais nebuvo jokios laisvės pasirenkant religiją.
Visi gyventojai buvo priskiriami prie Romos katalikų ir buvo verčiami mokėti mokesčius bažnyčioms.
Po Brazilijos nepriklausomybės paskelbimo 1824 m. konstitucija skelbė visišką religijos pasirinkimo laisvę, tačiau iki šiol Romos katalikų Bažnyčia laikoma pagrindine šalyje.
Daugiau nei 70 % šalies gyventojų laiko save šios Bažnyčios nariais.
Romos katalikų religija yra pagrindinė šalyje nuo pat XVI amžiaus.
2000 m. duomenimis Brazilijoje religijos pasiskirstė taip:
Rhein-Neckar Arena (dar žinoma kaip Wirsol Rhein-Neckar-Arena dėl rėmėjo) yra įvairios paskirties stadionas Zinsheime, Badene-Viurtemberge, Vokietijoje.
Daugiausiai naudojamas futbolo varžyboms, kuriame namų rungtynes žaidžia TSG 1899 Hoffenheim.
Stadione telpa 30 150 žiūrovų.
Klubas prieš tai žaidė Dietmar-Hopp-Stadion.
Pirmosios futbolo varžybos buvo sužaistos 2009 m. sausio 31 d. prieš FC Energie Cottbus, kurias Hoffenheim klubas laimėjo rezultatu 2-0.
Ribeiran Pretas. Veikia universitetas.
Yra XX a. pr. vertingos architektūros statinių (teatras, vilos, operos rūmai).
Ribeiran Pretas įkurtas 1858 m. kavos augintojų.
XIX a. pab. miestas buvo vienas pagrindinių kavos tiekėjų šalyje.
Ribiniškiai arba Uvarovas – Mažosios Lietuvos gyvenvietė Kaliningrado srities rytinėje dalyje, Nesterovo rajone, nuo 2008 m. birželio 30 d. Čistyjė Prudų kaimo gyvenvietės kaimas Romintos girioje, į pietryčius nuo Kalinino.
Nadruvos žemės kaimo pavadinimas lietuviškos kilmės.
Prūsijos karalystės Rytų Prūsijos provincijos, 1871–1918 m. Vokietijos imperijos, 1918–1933 m. Veimaro respublikos, 1933–1945 m. Trečiojo reicho Gumbinės apygardos Geldapės apskrities kaimas.
1928 m. rugsėjo 30 d. prijungti Naujieji Pelkavai.
Ribiniškiai 1946 m. balandžio 7 d. – rugsėjo 6 d. Stalupėnų rajono, vėliau Nesterovo rajono, 1947–2008 m. Kalinino apylinkės kaimas.
The Ricoh Arena yra stadiono kompleksas Koventryje, Vakarų Midlandse, Anglijoje, kuris sudarytas iš futbolo stadiono, parodų salės, viešbučio, kazino ir kt.
Futbolo stadione, kuriame talpa 32 609 žiūrovai, namų rungtynes žaidžia Coventry City futbolo klubas.
Pavadintas Japonijos Ricoh kompanijos vardu dešimčiai metų.
2007 m. vasario 24 d. areną oficialiai atidarė Dame Kelly Holmes ir sporto ministras Richard Caborn.
Rigoletas – 2008 m. pirmasis nepriklausomoje Lietuvoje pastatytas filmas-opera – Džiuzepės Verdžio „Rigoletas“.
Jis pastatytas sutelkus technines ir materialines kelių įstaigų, atlikėjų pajėgas.
Filmą sukūrė „Studija 2“, bendradarbiaujant su Klaipėdos muzikiniu teatru ir Lietuvos televizija.
Premjera Lietuvoje – 2008 m.
Filmų-operų pastatymai pasaulyje nėra retas reiškinys – nors ir operai, ir kinui būdinga savita specifika, o šių meno sričių jungtis, nepaisant jos efektyvumo, yra gana rizikinga.
Filmai-operos turi pirmiausia didelę edukacinę vertę – vien DVD filmo pavidalu ji gali pasiekti labai daug žmonių.
Ypač jei opera atliekama gimtąja kalba.
„Rigoletas“ yra viena labiausiai sukrečiančių operų, o rūmų juokdario vaidmuo yra vienas charakteringiausių, dviprasmiškiausių ir psichologiškai sudėtingiausių baritonui sukurtų vaidmenų.
Operą „Rigoletas“ režisierius R. Banionis pastatė Klaipėdos muzikiniame teatre dar 2003 metais.
Šio teatrinio spektaklio režisūrinis sprendimas buvo pritaikytas televizijos filmui-operai: veiksmas vyksta Kuršių nerijoje XX a. pabaigoje.
Čia matyti natūralūs Nidos, Juodkrantės vaizdai, kur 2007 m. birželyje 5-7 dienomis opera ir buvo nufilmuota.
Veikėjai – ne Mantujos rūmų didikai, o šiuolaikinio nusikaltėlių pasaulio atstovai, kuriems sąžinės kategorija, matyt, neegzistuoja.
Filmo statytojai jau turėjo operos garso takelį (įdainuotą lietuviškai), Klaipėdos valstybinio muzikinio teatro kolektyvų ir minėtų solistų įrašytą edukaciniais tikslais prieš kelerius metus tuometinės teatro vadovės A. Žigaitytės-Nekrošienės iniciatyva.
Autoriai pasirinko Džiuzepės Verdžio operos „Rigoletto“ interpretaciją su veiksmu šiuolaikiname pajūryje, prabangiame jachtų klube.
Tačiau herojų santykiai išlieka tokie pat, prieš 200 metų operoje užkoduotos aistros nekinta ir nesensta.
Čia linksminasi šiuolaikiniai „hercogai“ ir jų „juokdariai“ bei samdomi žudikai, „rigoletiški“ mūsų laikų mafijozai ir pakliuvusieji į mafijos mėsmalę.
Režisierius pasitelkė tam tikrų scenų sprendimą, kai kurių elementų perkėlimą iš teatro scenos į kino erdvę tiesmukai.
Operos veiksmas perkeltas į XX a. pabaigą kiek hipertrofuotai, pavyzdžiui, kai masyviomis aukso grandinėmis apsikarstę žaliūkai abejingais veidais viduryje baltos dienos įmeta į marias savo aukos lavoną...
„Rigoleto“ pastatymu muzikiniame teatre debiutavo kino, televizijos ir teatro režisierius Raimundas Banionis.
Operatoriai – Vytautas Survila, Vytas Plytnikas, Algis Liutkevičius, scenografiją ir kostiumus spektakliui sukūrė Sergejus Bocullo, prodiuseriai Arūnas Stoškus ir Kęstutis Petrulis.
Klaipėdos valstybinio muzikinio teatro chorui ir orkestrui diriguoja Stasys Domarkas.
Pagrindinius vaidmenis sukūrė operos solistai – Vytautas Juozapaitis (Rigoletas), Algirdas Janutas (Hercogas), Gražina Miliauskaitė (Džilda), Artūras Kozlovskis (Sparafučilė), Dalia Kužmarskytė (Madalena).
Kiti vaidmenys – Artūras Kozlovskis/Vytautas Gabrėnas (balsas/vaizdas, Monteronė), Šarūnas Juškevičius (Marulio), Viačeslavas Tarasovas (Mateo Borsa), Rolandas Einikis (Grafas Čeprano), Alina Tamošauskienė (Grafienė Čeprano), Svetlana Konstantinova (Džovana).
Rimantas Stašys (g. 1968 m. gegužės 29 d. Varėna) – Lietuvos ekonomistas, socialinių mokslų daktaras.
1986 m. baigė Varėnos 1-ąją vidurinę mokyklą.
1993 m. baigė Vilniaus universitetą, suteikta Komersanto profesinė kvalifikacija.
2001 m. baigė Vilniaus universiteto Vadybos ir administravimo doktorantūros studijas, suteiktas Socialinių mokslų daktaro laipsnis.
2008 m. Klaipėdos universitetas suteikė Socialinių mokslų docento pedagoginį vardą.
1993–1995 m. Klaipėdos universiteto rektoriaus padėjėjas, 1995–2001 m.
Klaipėdos universiteto Ekonomikos katedros asistentas, 1995–2000 m.
N. Skučienės kalbų ir verslo vadybos aukštesniosios mokyklos dėstytojas, 2001–2003 m.
Klaipėdos universiteto Ekonomikos katedros lektorius, 2001–2005 m.
VšĮ Klaipėdos verslo kolegijos dėstytojas, 2003–2009 m.
Klaipėdos universiteto Ekonomikos katedros docentas, 2003–2008 m.
VšĮ Vakarų Lietuvos verslo kolegijos docentas, nuo 2007 VšĮ Vilniaus verslo teisės akademijos Klaipėdos skyriaus vedėjas, nuo 2008 m.
Klaipėdos universiteto Vadybos katedros vedėjas, nuo 2010 m. Klaipėdos universiteto Vadybos katedros profesorius.
Moksliniai interesai: sveikatos priežiūros organizacijų vadyba, naujo produkto vadyba.
Ringaudų herbas – Ringaudų kaimo ir seniūnijos heraldinis atributas.
Herbą 2009 m. gegužės 20 d. patvirtino Lietuvos Respublikos Prezidentas dekretu Nr. 1K-1837.
Etalono autorius – Rolandas Rimkūnas.
Rio Grandė. Turizmas (ilgiausias pasaulyje Kazino paplūdimys, 254 km).
Veikia universitetas, okeanografijos, Antarkties, ekologinis muziejai.
1737 m. dabartinio miesto vietoje pastatytas Rio Grandės Jėzaus, Marijos ir Jono fortas (Forte Jesus, Maria, José de Rio Grande), kuriuo portugalai siekė įtvirtinti pietines kolonijos ribas.
1763–1767 m. fortą buvo užėmę ispanai.
Palaipsniui aplink susidarė Rio Grandės gyvenvietė, 1835 m. gavo miesto statusą.
Rosenaustadion įvairios paskirties stadionas Augsburge, Bavarijoje, Vokietijoje.
Pastatytas 1951 m., kuriame telpa 32 354 žiūrovai.
Didžiausias miesto stadionas.
Iki 2009 m. buvo naudojamas futbolo varžyboms, namų rungtynes žaidė FC Augsburg.
Tais pačiais metais klubas persikėlė į SGL areną.
Rosenaustadion oficialiai atidarytas 1951 m. rugsėjo 16 d. Atidarymo diena buvo surengtos B rinktinių tarptautinės futbolo varžybos, tarp Vokietijos ir Austrijos, į kurias susirinko 51 000 žiūrovų.
Rubajas – ketvirčio dinaro auksinė moneta, svėrusi 1,05 g.
Rubajus musulmonai kaldino Sicilijoje.
Šiaurės Afrikos islamiškieji valdovai labiau mėgo stambesnius dinarus.
Rubajai tapo populiarūs, nes jie buvo mažesnio dydžio, todėl patogesni mokėjimams negu 4,25 g dinarai.
Šio tipo monetas V. Europos krikščionys vadino tariais.
Jos buvo naudojamos ir žemyninėje Italijoje. 
Rubajas (dgs. rubajatai) – Artimųjų ir Vidurinių Rytų tradicijos (persų, arabų, tiurkų) katrenas (ketureilis), rimuojamas aaba.
Ši eilėraščių forma naudota greta gazelės ir kasidos.
Rubajai kilo iš iraniečių žodinės liaudies kūrybos.
Rašytiniame pavidale rubajai egzistuoja nuo IX-X a. Jų turinys paprastai lyrika su filosofiniais pamąstymais.
Rubają sudaro du dvieiliai (du beitai).
Rimavimo schema aaba, kartais aaaa.
Žinomiausi rubajų autoriai - Omaras Chajamas, Mehsetis Giandževis (), Cheiran-Chanum, Abu Abdalachas Rudakis (Abu Abdollah Jafar ibn Mohammad Rudaki), Zahirudinas Babūras (Zahir-ud-din Muhammad Babur).
Ruhrstadion (dar žinomas kaip rewirpowerSTADION dėl rėmėjo) yra futbolo stadionas Bochume, Vokietijoje.
Talpinantis 31 328 žiūrovus, kuriame namų rungtynes žaidžia VfL Bochum.
Stadiono vietoje buvo žaidžiamas futbolas nuo 1911 m. VfL Bochum (prieš tai vadinosi TuS Bochum) pirmas varžybas sužaidė prieš VfB Hamm, kurių atėjo pažiūrėt apie 500 žiūrovų.
Klubas pasistatė stadioną 1921 m.
Vietų skaičius buvo padidinas.
Darbai buvo pradėti 1976 m. kovą ir tęsėsi iki 1979 m. liepos.
Techniškai ši rekonstrukcija yra perstatytas stadionas, bet oficialiai skaitoma, kaip stadiono vietų padidinimas.
Pirmosios varžybos buvo sužaistos 1979 m. liepos 21 d. prieš SG Wattenscheid 09.
2006 m. penkeriems metams buvo pervadintas rewirpowerSTADION.
Stadione 1983 m. birželio 15 d. Serious Moonlight Tour metu, koncertavo anglų dainininkas David Bowie.
Ruka, arba Rukatunturi () – vienas stambiausių Suomijos kalnų slidinėjimo kurortų, įsikūręs Laplandijoje, Kuusamo rajone, ant Rukatunturi kalno, 490 m aukštyje.
Žiemos sezonas trunka iki 250 dienų per metus.
Pirmoji kalnų nusileidimo trasa atidaryta 1954 m.
Ruka garsėja tik Šiaurei būdingomis laisvalaikio leidimo pramogomis apskritus metus.
Čia pilnai įrengta infrastruktūra ne tik masiniam turizmui, bet ir aukščiausio lygio varžyboms organizuoti.
Rukoje pravedama:
Be žiemos sporto šakų, kitos aktyvios veiklos rūšys Rukos ir Kuusamo rajone:
Kita: 
Žalioji ekonomika yra tokia ekonomika, kurioje žmonių gyvenimo gerovė ir socialinė lygybė kuriama ženkliai sumažinant žalingą poveikį aplinkai.
Žalioji ekonomika pasižymi mažu šiltnamio dujų išmetimu į aplinką, aukštu resursų panaudojimo efektyvumu ir socialine integracija. What is the "Green Economy"?, UNEP
Žaliosios ekonomikos iniciatyva yra Jungtinių Tautų Aplinkos apsaugos programos 2008 m. paskelbtas veiksmų planas, kuriuo siekiama tirti ir skatinti politinius pokyčius, vedančius link žaliosios ekonomikos.
Jis apima žaliosios ekonomikos ataskaitų rengimą, konsultacijų valstybėms teikimą, nevyriausybinių organizacijų, verslo, mokslo institucijų ir kitų Jungtinių Tautų padalinių bendradarbiavimo skatinimą. Green Economy, UNEP
Šiuo metu žaliosios ekonomikos terminas plačiai naudojamas Jungtinių Tautų veikloje, ypač susijusioje su aplinkos apsauga ir darniaja plėtra.
Žaliojoje ekonomikoje gerovės augimą siekiama suderinti su darniu aplinkos resursų panaudojimu.
Joje pajamų augimas ir darbo vietos yra kuriamos investuojant į šiltnamio dujų išmetimų bei taršos mažinimą, energijos ir resursų panaudojimo efektyvumą, biologinės įvairovės ir ekosistemų paslaugų išaugojimą.
Prie tokių investicijų pereinama kuriant jas palaikančią valstybinę politiką, palaipsniui nukreipiančią kapitalo srautus iš aplinkai žalingų veiklos sričių į ją tausojančias.Introduction, Green Economy Report, 2011
Žaliojoje ekonomikoje siekiama suderinti ekonominę, socialinę ir ekologinę darniojo vystymosi sampratą.
Tai daroma akcentuojant ne tik tai, kad ateities kartoms turėtų būti užtikrintas toks pats pajamų kiekis, kokį turi dabartiniai gyventojai, bet ir tai, kad ekonominė gerovė būtų kuriama išlaikant socialinį teisingumą bei išsaugant nepažeistą aplinką. Introduction, Green Economy Report, 2011
Zamnaunas – kurortinis Šveicarijos kalnų miestelis Alpėse prie pat sienos su Austrija, 1846 m aukštyje, turintis apie 800 gyventojų.
Vyraujanti yra vokiečių kalba.
Zamnaunas sujungtas lynų keliais su garsiu austrų
kalnų slidinėjimo centru Išglyje.
Tai Silvretta Arena Ischgl-Samnaun kalnų slidinėjimo centras, kartu šis slidinėjimo regionas yra vienas didžiausių, pagarsėjęs kaip pats žinomiausias Europos pramoginis kalnų slidinėjimo centras vakarų Alpėse.
Pirmasis dviaukštis kabelinis keltuvas pasaulyje, Samnaun Twinliner kas aštuonias minutes pakelia žiemos sporto gerbėjus į 2488 metrų aukštį.
Nuo lapkričio pabaigos iki gegužės pradžios Silvretta Arena pritraukia žiemos poilsio mėgėjus garantuotu sniegu, puikiomis slidinėjimo sąlygomis ir protinga šiuolaikinių keltuvų sistema.
Samnaun – snieglentininkų rojus, čia yra vienas iš pačių stambiausių fun parkų Europoje.Zamnauno
kalnų slidinėjimo kurortas 
132 km ilgio trasas aptarnauja 40 keltuvų, įskaitant  3 funikulierius, 24 krėslinius, 2 gondolinius ir 11 užtempiančių keltuvų.
Pagrindiniai dumenys:
Zapyškio herbas – Zapyškio miestelio ir seniūnijos heraldinis atributas.
Herbe pavaizduota senoji Zapyškio bažnyčia, vėlyvosios gotikos paminklas.
Herbas patvirtintas 2005 m. gegužės 19 d. prezidento dekretu Nr. 309.
Želdkiemis arba Sosnovka – Mažosios Lietuvos gyvenvietė Kaliningrado srities rytinėje dalyje, Nesterovo rajone, nuo 2008 m. birželio 30 d. Čistyjė Prudų kaimo gyvenvietės kaimas Romintos girios šiaurinėje dalyje.
Nadruvos žemės kaimo pavadinimas lietuviškos kilmės.
1818–1871 m. Prūsijos karalystės Rytų Prūsijos provincijos, 1871–1918 m. Vokietijos imperijos, 1918–1933 m. Veimaro respublikos, 1933–1945 m. Trečiojo reicho Gumbinės apygardos Geldapės apskrities kaimas.
Želdkiemis 1947–2008 m. Čistyje Prudų apylinkės kaimas.
Pasaulio aukščiausio lygio susitikimas dėl darnios plėtros (World Summit on Sustainable Development; kartais įvardinamas kaip Johanesburgo susitikimas arba Rio+10) buvo Jungtinių Tautų rengta aplinkos apsaugos ir darniosios plėtros klausimams skirta tarptautinė konferencija, vykusi 2002 m. rugpjūčio 24 – rugsėjo 4 dienomis Johanesburge, Pietų Afrikoje.
Joje dalyvavo 191 valstybės atstovai, tarp kurių buvo 104 šalių arba vyriausybių vadovai.
Tradiciškai tuo pat metu vyko nevyriausybinių organizacijų forumas, sutraukęs daugiau nei 40 000 dalyvių, o Pasaulio darnios plėtros verslo taryba surengė verslo atstovų susitikimą. Elizabeth R. DeSombre.
Global environmental institutions. Taylor & Francis, 2006, p. 28-29
Pasiruošimas konferencijai buvo palyginti lėtas ir neišsamus.
Buvo abejojama ar iš valstybių reikalauti stipresnių įsipareigojimų spręsti aplinkosaugos problemas, nes prieš dešimtį metų iškelti Rio konferencijos tikslai tebebuvo vangiai įgyvendinami.
Nors buvo iškelta mintis įvesti aiškesnius laiko rėmus kiekvieno uždavinio įgyvendinimui, ji sulaukė pasipriešinimo iš JAV ir kitų valstybių. Elizabeth R. DeSombre. Global environmental institutions. Taylor & Francis, 2006, p. 29
Konferencijoje buvo priimta neambicinga Johanesburgo deklaracija dėl darnios plėtros, mažai ką naujo pasakiusi be to, kas įvardinta Rio deklraracijoje.
Susitikimo pabaigoje paskelbtas Įgyvendinimo planas taip pat neišsprendė daugumos egzistavusių problemų.
Jame daugiausia dėmesio teikiama vandens kokybei, energetikos subsidijų panaikinimui, energetikos efektyvumo didinimui, sveikatai kenksmingų cheminių medžiagų gamybos ir naudojimo kontrolei.Elizabeth R. DeSombre. Global environmental institutions. Taylor & Francis, 2006, p. 29
Konferencija yra vertinama kaip neįgyvendinusi daugelio jai keltų uždavinių ir nepastūmėjusi tarptautinių aplinkosaugos iniciatyvų į priekį.
Iš kitos pusės jos metu sėkmingai sustiprintas ryšys tarp ekonomikos, aplinkos ir socialinių problemų, konferencija prisidėjo prie darnios plėtros sampratos vystymo. Elizabeth R. DeSombre. Global environmental institutions. Taylor & Francis, 2006, p. 30
Žemyninis taipanas – aspidinių (Elapidae) šeimos gyvačių rūšis, priklausanti taipanų (Oxyuranus) genčiai.
Paplitusi centrinėse Australijos srityse, ypač Eiro ežero regione.
Laikoma nuodingiausia gyvate pasaulyjehttp://seanthomas.net/oldsite/ld50tot.html.
Žemyninis taipanas yra ~1,8 m ilgio, nors atskiri individai gali užaugti iki 2,5 m. Kūnas žiemą tamsios spalvos, su rudais, žalzganais atspalviais, o vasarą geltonas su juodais žvyneliais.
Kūno spalvą keičia, kad palengvintų termoreguliaciją.
Europos Parlamente – 5 milijonieriai iš Lietuvos, turtingiausia – Vytauto Landsbergio šeima, antras pagal turtus – Rolandas Paksas Europarlamentaro Vytauto Landsbergio šeima valdo daugiau kaip 1,5 mln. Lt vertės turto, jis yra turtingiausias Europos Parlamento (EP) narys iš Lietuvos.
Nedaug nuo jo atsilieka „Tvarkos ir teisingumo“ lyderio Rolando Pakso šeima, turinti turto ir piniginių lėšų už 1,4 mln. Lt.
Tai paaiškėjo Valstybinei mokesčių inspekcijai (VMI) antradienį paskelbus politikų praėjusiųjų metų turto deklaracijas.
Tėvynės sąjungos-Lietuvos krikščionių demokratų patriarchas, EP narys V.Ladsbergis su žmona Gražina Ručyte-Landsbergiene turi turto už 875,8 tūkst. Lt, EP nario santaupos – 360,7 tūkst. Lt, žmonos – 290,5 tūkst. Lt.
R.Pakso ir žmonos Laimos Paksienės turtas siekia 972,2 tūkst. Lt, R.Paksas turi 386,3 tūkst. Lt santaupų, L.Paksienė – 20,8 tūkst. Lt.
R.Paksas yra paėmęs beveik 10,6 tūkst. Lt paskolą.
Atėmus paskolą Paksų turtą sudaro beveik 1,4 mln. Lt.
Į milijonierių sąrašą patenka Vilija Blinkevičiūtė, kurios privalomas registruoti turtas siekia 850 tūkst. Lt, santaupos – beveik 541,6 tūkst. Lt.
Buvęs Vilniaus meras, EP narys Juozas Imbrasas ir žmona Birutė Imbrasienė kartu deklaravo 197,3 tūkst. Lt vertės turto.
Lietuvos lenkų rinkimų akcijos lyderis ir jo žmona Violeta Tomaševska deklaravo turto už 298,4 tūkst. Lt, EP nario santaupos – 588,1 tūkst. Lt, žmonos – beveik 240 tūkst. Lt.
Nedaug iki milijono trūksta Leonido Donskio šeimai.
L.Donskis su žmona Jolanda Donskiene turi 754,3 tūkst. vertės turto.
L.Donskis deklaravo turintis 141,2 tūkst. Lt santaupų, jis yra pasiskolinęs 6,1 tūkst. Lt.
Justas Vincas Paleckis ir žmona Laimutė Paleckienė turi 391,6 tūkst. Lt vertės turto.
EP nario santaupos – 573,2 tūkst. Lt, žmona nurodė santaupų neturinti.
EP narė Laima Andrikienė turi turto už 452 tūkst. Lt, santaupų – beveik 296,2 tūkst. Lt.
Zigmantas Balčytis su žmona Severina turi turto daugiau kaip už 1 mln. Lt, europarlamentaro santaupos siekia 202 tūkst. Lt, žmonos – 32,6 tūkst. Lt.
Tiesa, Balčyčių šeima yra paėmusi paskolų už daugiau kaip 538 tūkst. Lt.
Atėmus paskolą, Balčyčių šeimos turtas sudaro 696,6 tūkst. Lt.
Algirdas Saudargas su žmona Laima Saudargiene turi turto už 532,5 tūkst. Lt, politiko santaupos sudaro 67,7 tūkst. Lt, lygiai tokio pat dydžio santaupas deklaravo ir jo žmona.
Konservatorė Radvilė Morkūnaitė-Mikulėnienė turi turto už 363,1 tūkst. Lt, santaupos – 10,6 tūkst. Lt, vyras Mindaugas Mikulėnas privalomo registruoti turto neturi, jo santaupos – 3,6 tūkst. Lt.
Seimas svarstys Konstitucijos pataisą, susijusią su Rolando Pakso kandidatavimu Seimas antradienį planuoja svarstyti Konstitucijos pataisos projektą, susijusį su per apkaltą pašalinto partijos „Tvarka ir teisingumas“ lyderio Rolando Pakso kandidatavimo galimybėmis.
Pataisa Konstitucijos 74 straipsnis būtų papildytas nuostata, kad „už šiurkštų Konstitucijos pažeidimą ar priesaikos sulaužymą apkaltos proceso tvarka iš užimamų pareigų pašalintas arba Seimo nario mandato netekęs asmuo gali būti renkamas ar skiriamas į pareigas, kurias pradėti eiti galima tik davus Konstitucijoje numatytą priesaiką, kai išnyksta konstituciniame įstatyme nustatyti apribojimai“.
Konstitucijos keitimo įstatymų projektai svarstomi ir dėl jų balsuojama Seimo posėdyje du kartus, tarp šių balsavimų turi būti daroma ne mažesnė kaip 3 mėnesių pertrauka.
Konstitucijos keitimo įstatymų projektų priėmimo procedūra pradedama ne anksčiau kaip po 10 dienų po jų svarstymo Seimo posėdyje.
Svarstant Konstitucijos pataisą užteks, kad už ją balsuotų paprasta dauguma Seimo narių, tuo tarpu per priėmimą reikės ne mažiau kaip 94 balsų „už“.
Seimo Teisės ir teisėtvarkos komitetas (TTK) spręsdamas dėl kandidatavimo po apkaltos galimybių nusprendė siūlyti minimalią Konstitucijos pataisą.
Jei Seimas priims minimą Konstitucijos pataisą, konkrečias sankcijas dar turės nustatyti priimdamas atitinkamus įstatymus Naujam konstitucinio įstatymo projektui priimti reikia, kad už jį balsuotų ne mažiau kaip 71 Seimo narys, o norint keisti ar pildyti esamą konstitucinį įstatymą reikia, kad už projektą balsuotų ne mažiau kaip 85 Seimo nariai.
Tuo tarpu eiliniai įstatymai priimami paprasta Seimo narių dauguma, tik reikalaujama, kad iš viso balsavime dalyvautų ne mažiau kaip 71 Seimo narys.
Projektą irgi svarsčiusi papildoma paskirta Konstitucijos komisija savo variante siūlė po apkaltos drausti kandidatuoti 8 metus, ir sankciją įrašyti į Konstituciją.
Konstitucijos pataisomis siekiama įgyvendinti Europos Žmogaus Teisių Teismo (EŽTT) sprendimą dėl per apkaltą pašalintų asmenų kandidatavimo per rinkimus.
EŽTT konstatavo, kad dabartinis draudimas iki gyvos galvos dalyvauti Seimo rinkimuose iš prezidento pareigų atstatydintam Rolandui Paksui yra neproporcingas jo padarytam nusižengimui.
KT yra konstatavęs, kad asmuo, kuris per apkaltą buvo pašalintas iš prezidento, Konstitucinio Teismo pirmininko ir teisėjo, Aukščiausiojo Teismo pirmininko ir teisėjo, Apeliacinio teismo pirmininko ir teisėjo pareigų ar buvo panaikintas jo Seimo nario mandatas, niekada negali eiti tokių Konstitucijoje nurodytų pareigų, kurių ėjimo pradžia yra susijusi su Konstitucijoje numatytos priesaikos davimu.
R. Paksas prezidento pareigų neteko 2004 metų balandį.
Jam buvo surengta apkalta dėl priesaikos sulaužymo ir šiurkštaus Konstitucijos pažeidimo, kai jis išimties tvarka savo finansiniam rėmėjui Jurijui Borisovui suteikė Lietuvos pilietybę.
Tai padaryti nuo antradienio Vyriausybę yra įpareigojęs Konstitucinis Teismas.
Tačiau algos atkuriamos tik iš dalies – jos nebus tokios, kokios buvo iki 2009-tųjų.
Teisėjai, valstybės tarnautojai, tarp jų ir statutiniai pareigūnai – kaip muitininkai ar gaisrininkai, nuo šio mėnesio turėtų gauti didesnes algas, tačiau jos nebus visiškai tokios pačios, kokios buvo iki 2009-ųjų.
Pagal Konstitucinio Teismo nutarimą, Vyriausybė atkuria tą atlyginimo dalį, kuri priklauso nuo einamų pareigų ir kvalifikacijos.
Pasak Finansų ministerijos, atlyginimams atkurti iki metų pabaigos prireiks daugiau nei 30 milijonų litų.
Seimas po pirmojo svarstymo pritarė Konstitucijos pataisai, susijusiai su Rolando Pakso kandidatavimu Seimas antradienį pritarė Konstitucijos pataisos projektui, susijusiam su per apkaltą pašalinto partijos „Tvarka ir teisingumas“ lyderio Rolando Pakso kandidatavimo galimybėmis.
Pagal šią pataisą Konstitucijos 74 straipsnis būtų papildytas nuostata, kad „už šiurkštų Konstitucijos pažeidimą ar priesaikos sulaužymą apkaltos proceso tvarka iš užimamų pareigų pašalintas arba Seimo nario mandato netekęs asmuo gali būti renkamas ar skiriamas į pareigas, kurias pradėti eiti galima tik davus Konstitucijoje numatytą priesaiką, kai išnyksta konstituciniame įstatyme nustatyti apribojimai“.
Po pirmojo svarstymo už tokią Konstitucijos pataisą balsavo 78 Seimo nariai, prieš buvo 7, susilaikė 20 parlamentarų.
Už pataisą vieningai balsavo valdantieji socialdemokratai, „tvarkiečiai“, „darbiečiai“, Lietuvos lenkų rinkimų akcijos atstovai, taip pat opozicinės „Drąsos kelio“ partijos frakcijos nariai.
Toliau Seimas ne anksčiau kaip po 10 dienų pradės Konstitucijos pataisos pirmojo priėmimo procedūrą.
Konstitucijos keitimo įstatymų projektai svarstomi ir dėl jų balsuojama Seimo posėdyje du kartus, tarp šių balsavimų turi būti daroma ne mažesnė kaip 3 mėnesių pertrauka.
Seimo Teisės ir teisėtvarkos komitetas (TTK) spręsdamas dėl kandidatavimo po apkaltos galimybių nusprendė siūlyti minimalią Konstitucijos pataisą.
Jei Seimas priims minimą Konstitucijos pataisą, konkrečias sankcijas dar turės nustatyti priimdamas atitinkamus konstitucinius įstatymus.
Naujam konstitucinio įstatymo projektui priimti reikia, kad už jį balsuotų ne mažiau kaip 71 Seimo narys, o norint keisti ar pildyti esamą konstitucinį įstatymą reikia, kad už projektą balsuotų ne mažiau kaip 85 Seimo nariai.
Tuo tarpu eiliniai įstatymai priimami paprasta Seimo narių dauguma, tik reikalaujama, kad iš viso balsavime dalyvautų ne mažiau kaip 71 Seimo narys.
„Vadovaujantis proporcingumo principu, apribojimo pobūdis pašalintiems iš pareigų apkaltos proceso tvarka turėtų būti diferencijuotas atsižvelgiant į siekiamų užimti pareigų svarbą ir specifiką, kas Konstitucijos tekste būtų sunkiai įmanoma, siekiant minimalaus įsikišimo į jos tekstą“, – pataisą pristatė Seimo Teisės ir teisėtvarkos komiteto pirmininkas Julius Sabatauskas.
Opozicinių konservatorių frakcijos vardu kalbėjęs Jurgis Razma sakė, jog frakcija negali pritarti tokiai pataisai, kai nežinoma, kokios konkrečiai sankcijos būtų nustatytos pašalintiems per apkaltą.
Pasak J.Razmos, kartu su Konstitucijos pataisos projektu Seimo TTK iš karto turėjo teikti ir atitinkamų konstitucinių įstatymų projektus.
Dabar mes galime tik fantazuoti, kaip gali atrodyti tas reikalingas konstitucinio įstatymo projektas“, – sakė J.Razma.
„Tvarkiečių“ seniūnas Petras Gražulis pasisakydamas už pataisą kartojo partijos poziciją, jog pašalinant R.Paksą iš prezidento posto per apkaltą „buvo įvykdytas perversmas“.
Jis taip pat ragino balsuoti už pataisą, nors kartu sakė, kad sprendimas dėl R.Pakso galimybių kandidatuoti yra vilkinimas.
Bet manau, kad reikia pasirinkti bent tokį kelią ir ieškoti išeities ir įvykdyti EŽTT sprendimą, o ne trypčioti vietoje“, – sakė P.Gražulis.
Už pataisą kalbėjęs „darbietis“ Kęstutis Daukšys sakė, jog „visi turi balsuoti už“, o prieš bus nebent tie, „kurie nori kerštauti“.
Prieš pataisą pasisakiusi „Drąsos kelio“ partijos frakcijos atstovė Aurelija Stancikienė retoriškai klausė, kelis kartus būtų galima sulaužyti priesaiką, o praėjus numatytai sankcijai vėl pretenduoti į pareigas.
Vėl ją laužai, vėl nueina nustatyti apribojimai po apkaltos, vėl ją laužai, manau, čia daug neapgalvotų dalykų“, – sakė Seimo narė.
Pernai gruodį Seimas po pateikimo pritarė Konstitucijos pataisų projektui, kuris po apkaltos draustų kandidatuoti į Seimą ketverius metus, tačiau svarstyti į plenarinių posėdžių salę grįžo TTK siūlomas variantas.
Konstitucijos pataisomis siekiama įgyvendinti Europos Žmogaus Teisių Teismo (EŽTT) sprendimą dėl per apkaltą pašalintų asmenų kandidatavimo per rinkimus.
EŽTT konstatavo, kad dabartinis draudimas iki gyvos galvos dalyvauti Seimo rinkimuose iš prezidento pareigų atstatydintam Rolandui Paksui yra neproporcingas jo padarytam nusižengimui.
KT yra konstatavęs, kad asmuo, kuris per apkaltą buvo pašalintas iš prezidento, Konstitucinio Teismo pirmininko ir teisėjo, Aukščiausiojo Teismo pirmininko ir teisėjo, Apeliacinio teismo pirmininko ir teisėjo pareigų ar buvo panaikintas jo Seimo nario mandatas, niekada negali eiti tokių Konstitucijoje nurodytų pareigų, kurių ėjimo pradžia yra susijusi su Konstitucijoje numatytos priesaikos davimu.
R. Paksas prezidento pareigų neteko 2004 metų balandį.
Jam buvo surengta apkalta dėl priesaikos sulaužymo ir šiurkštaus Konstitucijos pažeidimo, kai jis išimties tvarka savo finansiniam rėmėjui Jurijui Borisovui suteikė Lietuvos pilietybę.
„Linava“: Rusija panaikino sugriežtintą vežėjų patikrą Rusija antradienį sustabdė sugriežtintą Lietuvos vežėjų patikrą, BNS pranešė nacionalinės vežėjų automobiliais asociacijos "Linava" viceprezidentas.
Užsienio reikalų viceministras sako, kad jei ši informacija pasitvirtins, tikimasi netrukus sulaukti ir oficialių paaiškinimų iš Rusijos.
„Naujienos neoficialios, kadangi vis dar nesame gavę jokios oficialios informacijos, bet nebeatliekami patikrinimai šiandien šimtaprocentiniai, taigi, darome išvadą, kad rizikos profilis nepratęstas, jis galiojo iki rugsėjo 30 dienos imtinai“, – BNS sakė Mečislavas Atroškevičius.
Pasak jo, šią informaciją asociacija gavo iš savo partnerių Rusijoje.
Užsienio reikalų viceministras Rolandas Kriščiūnas BNS teigė, kad dar nėra gavęs informacijos, ar sugriežtinta patikra atšaukta, tačiau, anot jo, jei ši informacija pasitvirtins, tikimasi greitu laiku sulaukti ir oficialių paaiškinimų iš Rusijos.
“Gavome informaciją iš savo partnerių, kurie dirba muitinės terminaluose Rusijoje, rūpinasi dokumentais.
(...) Iš jų gauta informacija, kad šiandien nė vienas automobilis nebuvo paimtas detaliai patikrai“, – BNS teigė asociacijos viceprezidentas.
(...) Turėdami oficialius paaiškinimus, spręstume toliau, kokių veiksmų imtis, dabar plačiau jų pakomentuoti negalėčiau“, – BNS sakė R.Kriščiūnas.
M.Atroškevičius teigė, kad, jo žiniomis, automobiliai, kurie iki antradienio buvo atrinkti detaliai patikrai, bus tikrinami ilgiau, tačiau galutinai situacija turėtų susitvarkyti per savaitę arba dvi.
Konservatoriai: „darbiečiai“ negali balsuoti dėl prokuratūros ataskaitos Seimas antradienį turi iš naujo imtis Generalinės prokuratūros ataskaitos, kuriai nebuvo pritarta pavasario sesijoje.
Dabar Seimui teikiamas Teisės ir teisėtvarkos komiteto parengtas nutarimas, kuriuo siūloma Generalinės prokuratūros ataskaitai nepritarti.
Prokuratūros ataskaitos Seimas turėtų imtis vakariniame posėdyje, nes konservatorių pageidavimu klausimo svarstyme padaryta pertrauka.
Jos Tėvynės sąjungos–Lietuvos krikščionių demokratų partijos frakcijos seniūno pavaduotojas Jurgis Razma paprašė teigdamas, kad dalis Seimo narių dėl ataskaitos balsuoti negali, nes supainiotų viešus ir privačius interesus.
„Per pertrauką turi susirinkti Seimo Etikos ir procedūrų komisija ir atsakyti į klausimą, ar balsavime dėl ataskaitos nepatirs interesų konflikto Darbo partijos nariai, nes partijai yra iškelta baudžiamoji byla, ir tie Seimo nariai, dėl kurių imuniteto yra į Seimą kreipęsis generalinis prokuroras“, – pareiškė J.Razma.
Šiuo konservatoriaus pareiškimu pasipiktino „darbietis“ Kęstutis Daukšys ir „Drąsos kelio“ atstovė Aurelija Stancikienė.
Primename, kad vasarą Seimas jau nepritarė nutarimui, kuriuo būtų pritarta Generalinės prokuratūros ataskaitai.
Paskui D.Valys susitiko su Seimo frakcijomis ir aiškinosi, kodėl taip nutiko.
Dabar Seimo Teisės ir teisėtvarkos komitetas parlamentui teikia nutarimą, kuriuo siūloma Generalinės prokuratūros ataskaitai nepritarti.
Kai kurios Seimo frakcijos mano, kad nepritarus ataskaitai, prokuratūros vadovas D.Valys turėtų trauktis iš posto.
Tai įtvirtinta parlamente pavasarį priimtomis Seimo statuto pataisomis, kurios atrišo rankas parlamento daugumai atleisti neįtikusius institucijų vadovus.
Pataisos numatė, kad nepritarus institucijos vadovo, kurį skiria Seimas, ataskaitai, inicijuojamas nepasitikėjimas juo.
Partijų reitingų viršūnėje – valdantieji socialdemokratai Jei rinkimai vyktų artimiausią sekmadienį, 25,1 proc. respondentų balsuotų už valdančiąją Socialdemokratų partiją.
Palyginti su liepa, socialdemokratų populiarumas išaugo 0,7 procentinio punkto, rašo naujienų portalas delfi.lt.
Kaip rodo portalo užsakymu bendrovės „Spinter tyrimai“ atlikta apklausa, 9 proc.
apklaustųjų rinkimuose palaikytų Darbo partiją, 8,4 proc. – Tėvynės sąjungą–krikščionis demokratus, 7,8 proc. balsuotų už partiją „Tvarka ir teisingumas“, 6,7 proc. palaikytų Liberalų sąjūdį.
Dabartinis premjeras socialdemokratų vadovas Algirdas Butkevičius respondentams atrodo kaip tinkamiausias asmuo į šį postą.
Toliau rikiuojasi viena konservatorių lyderių Irena Degutienė (4,9 proc.), buvęs premjeras Andrius Kubilius (4,6 proc.).
Kaip tinkamus kandidatus į premjerus apklaustieji dar minėjo aplinkos ministrą Valentiną Mazuronį (3,9 proc.), Europos Parlamento narį Rolandą Paksą (3,9 proc.), europarlamentarę Viliją Blinkevičiūtę (3,7 proc.), Liberalų Sąjūdžio lyderį Eligijų Masiulį (3,2 proc.), europarlamentarus Viktorą Uspaskichą (3,1 proc.) ir Zigmantą Balčytį (2,6 proc.).
Rugpjūčio 22-29 atliktos apklausos metu buvo apklausti 1013 respondentų.
Pigių skrydžių bendrovė „Ryanair“ pasirūpins, kad sumokėtumėte brangiau Perkant pigių skrydžių bendrovės „Ryanair“ bilietus eurais, gali tekti sumokėti brangiau, mat bendrovė turi savo euro kursą.
Į LRT.lt redakciją kreipėsi skaitytojas Žilvinas, pastebėjęs, kad skrydžio bilietas jam kainavo 50 litų brangiau vien dėl „Ryanair“ valiutos kurso, kuris daugiau nei 20 centų skiriasi nuo banko, kurio klientas jis yra, kurso.
„Kreipiausi į banką, ten man paaiškino, kad „Ryanair“, o ne bankas nustato šį santykį, – pasakoja Žilvinas.
Savo ruožtu „Ryanair“ atstovė Michelle Lowe tikina, kad visi klientai turi galimybę pasirinkti, kokiu kursu bus konvertuojama perkamų bilietų valiuta.
„Ryanair“ teikia fiksuotą valiutos keitimo kursą savo klientams.
„Ryanair“ siūlomas kursas yra fiksuotas ir konkurencingas“, – laiške portalui LRT.lt rašo skrydžių bendrovės atstovė.
Virš suvestų kortelės duomenų atsiras naujas užrašas – suma už bilietus, nurodyta eurais arba Didžiosios Britanijos svarais sterlingais, o šalia – užrašas „More information“.
Paspaudus šią nuorodą šalia konvertuotos sumos iššoks langelis su aprašymu, kodėl siūloma pasinaudoti „Ryanair“ konvertavimu, nuėmus varnelę, už bilietus mokėsite tiek, kiek ir buvo prašoma.
Viktoro Uspaskicho ir žmonos turtas siekia 165,6 mln. Lt, Vytautas Gapšys turtais pasigirti negali Turtingiausias Seime – buvęs Darbo partijos (leiboristų) pirmininkas Viktoras Uspaskichas.
Jo ir žmonos Jolantos Blažytės privalomas registruoti turtas ir santaupos siekia 165,6 mln. litų.
Tai paaiškėjo Valstybinei mokesčių inspekcijai (VMI) paskelbus praėjusiųjų metų parlamentarų turto deklaracijas.
Jose nurodoma, kad V.Uspaskicho privalomas deklaruoti turtas siekia daugiau kaip 40 mln. Lt, santaupos – 8,6 mln. Lt.
V.Uspaskicho žmonos privalomas deklaruoti turtas siekia 116,2 mln. Lt, piniginės lėšos – 703,6 tūkst. Lt, ji yra paskolinusi daugiau kaip 10 mln. Lt.
Tuo metu Darbo partijos (leiboristų) pirmininkas Vytautas Gapšys turtais pasigirti negali.
V.Gapšio žmona Justė Pečeliūnaitė kiek turtingesnė už vyrą, ji turi turto už 350 tūkst. Lt, piniginių lėšų – 5 tūkst. Lt, gauta paskola - 265,3 tūkst. Lt.
Tai pačiai partijai priklausantis Seimo pirmininkas Vydas Gedvilas deklaravo privalomo registruoti turto už 850 tūkst. Lt, santaupų parlamento pirmininkas turi sukaupęs už 185 tūkst. Lt, jis yra gavęs 720,6 tūkst. Lt paskolą.
Antras pagal turtingumą Seime – socialdemokratas Bronius Bradauskas.
B.Bradausko žmona Danguolė Bradauskienė yra deklaravusi turto už 1,5 mln. Lt, piniginių lėšų – beveik milijoną.
Algirdo Butkevičiaus vadovaujamoje Vyriausybėje – šeši milijonieriai Socialdemokratų vadovo premjero Algirdo Butkevičiaus vadovaujamoje Vyriausybėje šešių ministrų šeimos turtai viršija milijoną litų, rodo paskelbtos praėjusių metų pajamų ir turto deklaracijos.
Darbo partijos deleguotas kultūros ministras Šarūnas Birutis su žmona Rasa nurodo turintis beveik 4 mln. litų vertės turto.
Š.Birutis taip pat yra suteikęs daugiau nei 3 mln. litų paskolų.
Lenkų rinkimų akcijos deleguoto energetikos ministro Jaroslavo Neverovičiaus šeimos turtas siekia 2 mln. 628 tūkst. litų.
J.Neverovičius nurodo turįs deklaruotino turto už 721 tūkst. litų, piniginių lėšų – 259 tūkst. litų.
Jo sutuoktinė Česlava Danovska deklaravusi turto už 1 mln. 636 tūkst. litų, piniginių lėšų – 10 tūkst. litų.
Krašto apsaugos ministras socialdemokratas Juozas Olekas deklaracijoje nurodo, kad jo ir sutuoktinės turtas siekia 1 mln. 290 tūkst. litų.
Socialdemokratų deleguoto teisingumo ministro Juozo Bernatonio ir jo žmonos turtas siekia 1 mln. 593 tūkst. litus.
J.Bernatonio deklaruotiną turtą sudaro 672 tūkst. litų, taip pat jis turi 248 tūkst. litus santaupų.
Užsienio reikalų ministras socialdemokratas Linas Linkevičius deklaruoja turįs 1 mln. 20 tūkst. litų vertės turto ir 54 tūkst. litų santaupų.
„Tvarkos ir teisingumo“ atstovo vidaus reikalų ministro Dailio Alfonso Barakausko ir jo žmonos turimo turto vertė siekia 1 mln. 432 tūkst. litų.
Jo žmonos Violetos turtas įvertintas 566 tūkst. litų, santaupos siekia 182 tūkst. litų.
Tuo metu premjero A.Butkevičiaus ir jo žmonos turto vertė nesiekia milijono, sudaro 974 tūkst. litų.
A.Butkevičius taip pat nurodo gavęs 311,4 tūkst. litų paskolą.
Žinomų asmenybių pora – Vilma Kvietkauskienė ir Vytautas Kvietkauskas – pasuko skirtingais keliais Vilma ir Vytautas Kvietkauskai skiriasi: žiniasklaidoje, politikoje ir visuomeninėje veikloje pasižymėjusios šeimos nariai teisme tvarkosi ištuokos formalumus.
Žinomas žurnalistas, buvęs Aukščiausiosios Tarybos deputatas (1990–1992 m.), Seimo narys (2000–2004 m.), pastaruoju metu laidas Lietuvoje radijuje kuriantis 61 metų Vytautas Kvietkauskas skiriasi su irgi visuomenei neblogai žinoma savo žmona.
51 metų Vilma Kvietkauskienė yra vadovavusi Vilniaus televizijai, buvo vienos nekilnojamojo turto projektų plėtros kompanijos direktorė, o pernai Kristinos Brazauskienės partijos sąraše kandidatavo į Seimą.
Kvietkauskienė Antradienį Kvietkauskų skyrybų dokumentai tvarkomi Vilniaus miesto apylinkės teisme.
Teisėja Daina Knezevičienė šią civilinę bylą nagrinėja net nekviesdama asmenų į posėdį – rašytinio proceso tvarka.
Įmantriai pavadintame procese „Dėl sutarties dėl santuokos nutraukimo pasekmių patvirtinimo“ abiems poros nariams atstovauja vienas teisininkas – Aleksanderis Višnevskis.
Iš esmės ta formuluotė reiškia, kad Kvietkauskai abipusiu sutarimu prašo teismo juos išskirti.
„Esame dėl visko sutarę“, – V.Kvietkauskas portalui 15min.lt antradienį patvirtino, kad skyrybos vyksta draugiškai, geranoriškai.
Premjeras Algirdas Butkevičius: gyventojai supranta naujos renovacijos programos naudą Šiandien Vyriausybėje vyko pasitarimas praktiniais renovacijos klausimais, kuriame dalyvavo Ministras Pirmininkas Algirdas Butkevičius, Aplinkos, Finansų, Ūkio ministerijų, Centrinės perkančiosios organizacijos bei Būsto energijos taupymo agentūros vadovai.
Premjeras pasidžiaugė, jog Lietuvos gyventojai supranta naujos renovacijos programos naudą.
Šią savaitę pagal naują kvietimą iš 58 savivaldybių Aplinkos ministerija gavo 1680 naujų paraiškų namų atnaujinimui.
Po susitikimo Vyriausybės vadovas dar kartą pabrėžė, jog daugiabučių namų atnaujinimo programos įgyvendinimo modelis visų pirma yra skirtas energinio efektyvumo didinimui tuose daugiabučiuose pastatuose, kurie yra socialiai ir ekonomiškai jautriausi, tai yra ten, kur energijos suvartojama daugiausiai ir būsto savininkams tenka didžiausia finansinė našta būsto išlaikymo išlaidoms padengti.
„Mūsų Vyriausybės parengto renovacijos modelio esmė yra ta, kad būsto savininkams patiems nereikia prisiimti jokių organizacinių ir kreditinių įsipareigojimų bei projektų įgyvendinimo rizikų.
Vyriausybės vadovas susitikime taip pat iškėlė klausimą dėl finansavimo.
Teisingumo ministras Juozas Bernatonis: „Lietuva vystys taikinamąjį tarpininkavimą ginčuose“ Teisingumo ministras Juozas Bernatonis per susitikimą su Seimo nare Rimante Šalaševičiūte, Policijos departamento, Vaiko teisių apsaugos kontrolieriaus įstaigos ir Valstybės vaiko teisių apsaugos ir įvaikinimo tarnybos atstovais aptarė, kaip galima būtų plačiau taikyti civilinių ginčų taikinamąjį tarpininkavimą (mediaciją) šeimų ginčuose ir nepilnamečių justicijoje.
Mediacijos instituto formavimas turi būti vystomas ir skatinamas, nes jis prisideda prie to, jog ginčai yra išsprendžiami operatyviai ir taikiai“, – pažymėjo teisingumo ministras J. Bernatonis.
Taikinamasis tarpininkavimas grindžiamas dviejų besiginčijančių pusių susitarimu, kuris yra gyvybiškai svarbus, siekiant apsaugoti vaiko interesus“, – sakė R. Šalaševičiūtė.
Bernatonio iniciatyva šią savaitę Teisingumo ministerijoje bus sudaryta darbo grupė, kurioje žinomi teisės ekspertai, mediacijos srityje dirbantys specialistai, ministerijos ir kitų institucijų atstovai teiks teisingumo ministrui pasiūlymus dėl efektyvesnio taikinamojo tarpininkavimo instrumento naudojimo civiliniuose ginčuose ir mediacijos plėtros kitose teisės srityse.
Prezidentės Dalios Grybauskaitės turtas per metus paaugo 200 tūkstančių litų Prezidentės Dalios Grybauskaitės turtas per praėjusius metus paaugo 200 tūkst. litų ir metų pabaigoje siekė 2,34 mln. litų.
Valstybinė mokesčių inspekcija „Valstybės žiniose“ paskelbė, kad D.Grybauskaitė turėjo deklaruotino turto už 1 mln. 402 tūkst. 900 litų.
D.Grybauskaitė Lietuvos prezidente tapo 2009 metų vasarą, prieš tai ji ėjo eurokomisarės pareigas.
Po Dalai Lamos apsilankymo kinai atšaukė komercijos viceministro vizitą į Lietuvą Susisiekimo ministerija sulaukė Kinijos ambasados informacijos, kad spalio mėnesį planuotas šios šalies komercijos viceministro Jiang Zengvvei vizitas mūsų šalyje neįvyks, nes aukšti Lietuvos pareigūnai priėmė Tibeto dvasinį lyderį Dalai Lamą, rašo dienraštis „Lietuvos žinios“.
„Taip, Kinijos ambasada informavo Susisiekimo ministeriją, kad planuotas Kinijos komercijos viceministro Jiang Zengwei vizitas į Lietuvą atšaukiamas“, – dienraščiui patvirtino susisiekimo ministro patarėjas ryšiams su visuomene Ričardas Slapšys.
Kaip rašo dienraštis, Susisiekimo ministerijoje apsilankę kinų diplomatai esą atsiprašė dėl tokio sprendimo ir nurodė, kad tai „tik politinė priemonė“, reaguojant į Dalai Lamos susitikimus Lietuvoje.
Kaip teigė R.Slapšys, šį spalį planuoto Kinijos atstovo J.Zengvvei susitikimo su Susisiekimo ministerijos vadovais metu ketinta aptarti galimą bendradarbiavimą susisiekimo srities projektuose.
„Vienas jų – Klaipėdos išorinio giliavandenio uosto statybos perspektyvos“, – pranešė susisiekimo ministro patarėjas.
Rugsėjo viduryje Tibeto dvasiniam lyderiui jau trečią kartą apsilankius Vilniuje, su juo neoficialiai susitiko prezidentė Dalia Grybauskaitė.
Dalai Lama taip pat lankėsi Seime, kur bendravo su parlamento nariais ir visuomenės atstovais.
Vilniaus Viršuliškių mokykloje – dvi naujos darželinukų grupės Vilniaus Viršuliškių mokykloje įkurtos dvi naujos darželinukų grupės, kurias lankys 4-5 metų vaikai.
Šiame lopšelio-darželio „Žilvitis“ filiale vietos atsirado 47 darželinukams.
Viršuliškių mokykloje vaikai gavo net 5 patalpas: du erdvius žaidimo kambarius, du miegamuosius ir kavinę–valgyklėlę.
Ir toliau ieškosime galimybių steigti naujas vietas“, – Vilniaus savivaldybės pranešime spaudai cituojamas Artūras Zuokas.
Naujai įkurtame „Žilvičio“ filiale sudarytos visos sąlygos mažylių kokybiškam ugdymui: suremontuotos patalpos, nupirkti nauji baldai, lovytės, įsigyta ugdymo priemonių, numatytos erdvės vaikams žaisti, mokytis, ilsėtis.
Vilniaus m. saviv. 
Vilniaus miesto savivaldybė ieško būdų kaip sumažinti šį skaičių: remontuojami darželiai, tvarkomos iki šiol nenaudotos ar naudotos ne pagal paskirtį patalpos.
Dabartinėse Šalom Aleichemo gimnazijos patalpose Viršuliškėse nuo 2014 m. bus įkurtas 240 vietų vaikų darželis.
Atlikus remonto darbus „Mažojo Trinapolio“ darželyje bus įsteigtos 3 papildomos grupės, t. y., be jau esamų 92 vaikų, darželį lankys dar apie 40 vaikų.
Per 1,5 metų bus pastatytas modernus vaikų darželis Santariškėse.
Tai bus ketvirtas naujas valstybinis vaikų darželis Vilniuje per šalies Nepriklausomybės laikotarpį.
Vilniaus savivaldybės teigimu, vieno vaiko išlaikymas ikimokyklinio ugdymo įstaigoje miesto biudžetui per metus kainuoja 5000 – 6500 Lt, tėvai sumoka tik už trečdalį visų būtinų išlaidų.
Tyrimas: Lietuvoje senoliams geriau nei Lenkijoje ir Graikijoje, blogiau nei Latvijoje ir Estijoje Lietuvoje pagyvenusiems žmonėms gyventi geriau nei Lenkijoje, Graikijoje, Rusijoje ar Baltarusijoje, bet kiek blogiau nei kitose Baltijos šalyse, rodo antradienį paskelbtas tarptautinis tyrimas.
„Global Age Watch“ indekse Lietuvai skirta 50-oji vieta iš 91 įvertintos šalies.
Lietuva įvertinta gana gerai dėl išsilavinimo ir darbo rinkos, bet šalies vertinimą numušė senolių jaučiamas nesaugumo jausmas ir nepasitenkinimas pilietinėmis laisvėmis, skelbia tyrimo autoriai.
Tyrimo duomenimis, geriausios šalys pagyvenusiems žmonėms yra Švedija, Norvegija ir Vokietija.
Sąrašo apačioje atsidūrė Afganistanas, Tanzanija ir Pakistanas.
Estijai skirta 29-oji vieta, Latvijai – 45-oji.
Kaimyninė Baltarusija liko 60-a, Lenkija – 62-a, Rusija – 78-a.
Prastai iš ES šalių įvertintos Kipras ir Graikija (57 ir 58 vietos).
Didžiojoje Britanijoje įsikūrusi organizacija „Help Age International“ ir Jungtinės Tautos tyrimą paskelbė spalio 1 dieną minimos Pasaulinės pagyvenusių žmonių dienos proga.
Be valstybinių numerių automobilį vairavęs tadžikas Marijampolės pareigūnams bandė įsiūlyti 40 litų kyšį Marijampolės policija apklausė tadžiką, kuris nesėkmingai bandė papirkti pareigūnus.
Sekite mus socialiniame tinkle „Facebook“ ir pirmi sužinokite svarbiausias naujienas.
Kaip pranešė Policijos departamentas, pirmadienį apie 13.20 val. 
Marijampolėje, Sporto g., Tadžikistano pilietis T.S. 
1979 m.), siekdamas išvengti administracinės atsakomybės už tai, kad jo automobilis buvo be valstybinių numerių, Marijampolės apskrities VPK Kelių patrulių būrio patruliams davė 40 litų kyšį.
Per gaisrus Vilniuje ir Telšiuose iš dviejų daugiabučių evakuoti 25 žmonės Priešgaisrinės apsaugos ir gelbėjimo departamentas informuoja, kad praėjusią parą šalies ugniagesiai užgesino 18 gaisrų ir atliko 19 gelbėjimo darbų.
Pirmadienį anksti ryte Trakų rajone, Panošiškių kaime, Koplyčios gatvėje, atvira liepsna degė gyvenamasis namas.
Sekite mus socialiniame tinkle „Facebook“ ir pirmi sužinokite svarbiausias naujienas.
Iškart po vidurdienio, ugniagesiai skubėjo į Vilnių, Skroblų gatvę, kur daugiabučio namo bute degė kambarys.
Šiek tiek vėliau Telšiuose, Žemaitės gatvėje, iš daugiabučio namo rūsio veržėsi dūmai.
Po pietų Elektrėnų savivaldybėje, Paaliosės kaime, degė gyvenamasis namas.
O Panevėžio rajone, Bernatonių kaime, sodų bendrijoje,,Ekranas-2“, degė sodo namelis.
Jonavoje, Vilties gatvėje, garaže, degė kraunamas akumuliatorius su įkrovikliu.
Apie 15 val. 
Mažeikių rajone, Juodeikiuose, AB,,ORLEN Lietuva“ ceche degė krautuvas.
Kauno klinikų medikams išsaugoti 90 procentų kūno nudegusios kaišiadorietės gyvybės nepavyko Pirmadienį prieš pat vidurnaktį į gydymo įstaiga atvežta Kaišiadorių rajono gyventoja, nudegusi net 90 proc. kūno.
Kauno policija praneša, kad rugsėjo 30 d., apie 23.40 val. 
į Kauno ligoninę iš Užgirėlio kaime esančio namo kiemo atvežta smarkiai nudegusi 65 metų moteris.
Medikai nustatė, kad Kaišiadorių rajono gyventoja nudegė net 90 proc. kūno.
Ji 8.30 val. mirė.
Įvykio tyrimą atlieka Kaišiadorių rajono policijos komisariato pareigūnai.
Kaune automobilis parbloškė ir sužalojo į gatvę išbėgusį mažametį Pirmadienį Kaune nukentėjo į gatvę išbėgęs mažametis.
Rugsėjo 30 d., apie 17.40 val. 
Partizanų gatve, nuo Kovo 11-osios gatvės link Pramonės prospekto važiavo automobilis „Peugeot 206“, vairuojamas piliečio A.K. 
(gimusio 1967 m.).
Jis už sankryžos su Sartų gatve parbloškė ir sužalojo iš kairės pusės pagal automobilio važiavimo kryptį, ne pėsčiųjų perėjoje, į kelio važiuojamąją dalį išbėgusį mažametį pėsčiąjį.
Eismo įvykio tyrimą atlieka Kauno apskrities vyriausiojo policijos komisariato pareigūnai.
Prie baltarusiškų cigarečių krovinio sulaikytas ir jas krovęs vilnietis Šalčininkų rajone pasieniečiai sulaikė 11 tūkst. pakelių baltarusiškų cigarečių.
Ten pat įkliuvo, įtariama, rūkalus krovęs vilnietis ir kontrabandininkų automobilis „Subaru Legacy“.
VSAT nuotr./Sulaikytos
kontrabandinės cigaretės Kaip pranešė Valstybės sienos apsaugos tarnyba, pirmadienį Šalčininkų rajono Girdijauskų kaimo prieigose palei sieną su Baltarusija patruliavę VSAT Vilniaus rinktinės Padvarionių užkardos pareigūnai pastebėjo įtartiną automobilį.
„Subaru Legacy“ tamsoje stovėjo prie pat sienos.
Įtariama, kad jis vairavo „Subaru Legacy“ ir dalyvavo į jį kraunant iš Baltarusijos atgabentą kontrabandą.
VSAT nuotr./Sulaikytos
kontrabandinės cigaretės Iš viso automobilyje, šalia jo ir prie vilniečio sulaikymo vietos rasta 11 tūkst. pakelių cigarečių „Fest“, „Minsk 5 Superslims” ir „NZ Gold Superslims“ su baltarusiškais akcizo ženklais.
Tokio rūkalų krovinio vertė Lietuvoje su visais privalomais mokesčiais siekia apie 80 tūkst. litų.
VSAT Vilniaus rinktinėje dėl kontrabandos pradėtas ikiteisminis tyrimas.
„Subaru Legacy“ ir rūkalai saugomi Vilniaus rinktinėje.
Klaipėdos bendrovei – mokesčiai už darbuotojų kišenėse nusėdusį „avansą“ Klaipėdos apskrities valstybinė mokesčių inspekcija išaiškino atvejį, kai Klaipėdos m. bendrovės darbuotojai neatlygintinai naudojosi metalo supirkimui skirtomis, bet tuo tikslu nepanaudotomis milijoninėmis įmonės lėšomis, o bendrovė neapskaičiavo ir nesumokėjo į biudžetą mokesčių nuo tokiu būdu darbuotojų gautos naudos.
Mokestinio tyrimo metu nustatyta, kad pastaruosius ketverius metus į bendrovės kasą nebuvo grąžinama įmonės darbuotojams išmokėta, bet jos veiklai nepanaudota avanso dalis, kaip to reikalaujama teisės aktuose.
Bendrovė nuo šios sumos turėjo apskaičiuoti palūkanas pagal rinkos kainas, jas priskirti prie pajamų natūra ir apmokestinti kaip pajamas, susijusias su darbo santykiais, t.y., 15 proc. pajamų mokesčio tarifu“, – paaiškino Klaipėdos AVMI Kontrolės departamento direktorė Gražina Rimkienė.
Pasak G. Rimkienės, per 2009 – 2012 m. laikotarpį susidarė apie 250 tūkst. litų darbuotojų gautų pajamų natūra sumos, kurios nustatytos apskaičiavus, kiek darbuotojai būtų sumokėję palūkanų nuo minėtų beprocentinių paskolų, jei jas būtų gavę ne lengvatinėmis sąlygomis, o pagal rinkos kainas.
Papildomai apskaičiuotomis pajamomis už palūkanas nuo beprocentinių paskolų bendrovė turėjo padidinti ir apmokestinamąsias pajamas už 2012 metus.
Klaipėdos AVMI primena, kad apie pastebėtus mokestinius pažeidimus galima pranešti paskambinus trumpuoju VMI pasitikėjimo telefonu 1882, užpildžius elektroninę anketą VMI svetainėje arba pasinaudojus programėle išmaniesiems telefonams „Pranešk“, taip pat užėjus į apskrities mokesčių inspekciją bei jos teritorinius padalinius.
Uostamiestyje suimtas ekstazio kontrabandininkas iš Rusijos Klaipėdos pareigūnai Nidoje sulaikė Rusijos pilietį, ketinusį per Lietuvos Respublikos valstybės sieną kontrabanda gabenti psichotropines medžiagas.
Kaip praneša Klaipėdos apskrities vyriausiasis policijos komisariatas, pas įtariamąjį rasta tablečių su psichotropine medžiaga MDMA.
Sulaikymo operacijoje dalyvavo Valstybės sienos apsaugos tarnybos Pakrančių apsaugos rinktinės pareigūnai.
Sutuoktinių pora iš Kaliningrado sulaikyta praėjusios savaitės pirmadienio popietę Nidos tarptautiniame pasienio kontrolės punkte, kai bandė išvykti iš Lietuvos Respublikos.
Uostamiesčio policijos pareigūnai bei pasieniečių specialistai, apžiūrėję 1973 metais gimusių Rusijos Federacijos piliečių automobilį „Pontiac Vibe“, aptiko tablečių su psichotropine medžiaga MDMA – vadinamu ekstaziu.
Abu įtariamieji uždaryti į Klaipėdos apskrities VPK areštinę, jiems pareikšti įtarimai dėl psichotropinių medžiagų kontrabandos.
Rusijoje už plėšimą teistas ir 3 metus kalėjęs vyriškis prisipažino ketinęs gabenti psichotropines medžiagas per Lietuvos Respublikos valstybės sieną.
Jai paskirta kardomoji priemonė – įpareigojimas nuolat registruotis Neringos policijos komisariate.
Ikiteisminiam tyrimui vadovaujančio Klaipėdos apygardos prokuratūros Organizuotų nusikaltimų ir korupcijos tyrimo skyriaus (ONKTS) prokuroro sprendimu apribotos įtariamųjų nuosavybės teisės į jų automobilį.
Pėsčiųjų perėjoje mamą su mažamete dukrele mirtinai partrenkusiam BMW vairuotojui Lukui Jablonskui gresia iki aštuonerių metų nelaisvės Vasarą Kaune greitį viršijusiam ir mamą su dešimtmete dukra mirtinai partrenkusiam 20-mečui BMW vairuotojui Lukui Jablonskui gresia iki aštuonerių metų kalėjime.
Kauno apylinkės prokuratūros Antrojo skyriaus prokuroras Mindaugas Šukys kartu su Kauno apskrities VPK Kelių policijos valdybos Nusikalstamų veikų eismo saugumui tyrimo skyriaus pareigūnais baigė tirti šią vasarą Kaune, Baltų pr., tragiškai pasibaigusį eismo įvykį, kai per pėsčiųjų perėją ėjusi mama su mažamete dukrele buvo mirtinai partrenktos dideliu greičiu važiavusio 20-mečio Luko Jablonsko.
Kaip praneša Kauno apygardos prokuratūra, tyrimas parodė, kad šių metų liepos 3 d. L.Jablonskas Kaune esančiu Baltų prospektu važiavo keliskart greičiau, nei leistinas greitais šioje kelio atkarpoje.
Kaune BMW partrenkė mamą su dešimtmete dukra (14 nuotr.) Peržiūrėti visą galeriją Tyrimo duomenimis, L.Jablonskas BMW automobilį vairavo blaivus.
Anot ikiteisminį tyrimą kontroliavusio prokuroro, vidurinį išsilavinimą turintis ir šiuo metu niekur nedirbantis L.Jablonskas praeityje nebuvo teistas.
L.Jablonskui pateikti kaltinimai pažeidus kelių transporto eismo saugumo ar transporto priemonių eksploatavimo taisykles.
Patiklumo kaina: telefoniniai sukčiai vilnietei padarė 33 tūkst. litų nuostolį Vilniaus policija ieško nusikaltėlių apmulkinusių sostinės gyventoją.
Sekite mus socialiniame tinkle „Facebook“ ir pirmi sužinokite svarbiausias naujienas.
Kaip pranešė Policijos departamentas, pirmadienį apie 18.10 val. 
į Vilniaus m. 1 policijos komisariatą kreipėsi L.R. 
(gimusi 1945 m.), kuri pareiškė, kad dar rugsėjo 25 d. apie 19.45 val. 
Vilniuje, Kęstučio g., jai būnant namuose į laidinį telefoną paskambino asmuo, kuris, prisistatė policijos pareigūnu.
Mirtina kaktomuša Varėnos rajone: vienas žmogus žuvo, vienas sužalotas Vienas žmogus žuvo pirmadienį Varėnos rajone susidūrus dviem lengviesiems automobiliams.
Pirminiais duomenimis, avarija įvyko automobiliui „Subaru“ išvažiavus į priešingos krypties eismo juostą.
Sekite mus socialiniame tinkle „Facebook“ ir pirmi sužinokite svarbiausias naujienas.
Kaip pranešė Policijos departamentas, pirmadienį apie 19.40 val. 
Varėnos r., kelio Varėna-Marcinkonys-Druskininkai 6 km, automobilis „Subaru Legacy“, vairuojamas J.J. (gimusi 1986 m.), išvažiavo į priešpriešinio eismo juostą ir susidūrė su automobiliu „Peugeot 206“, vairuojamu V.K. 
1967 m.).
Eismo įvykio metu žuvo automobilio „Peugeot“ vairuotojas bei sužalota automobilio „Subaru“ vairuotoja, kuri dėl rankos stipinkaulio lūžio, krūtinės ir galvos sumušimų gydoma ambulatoriškai.
Gelbėtojai iš automobilio ištraukė ir „Subaru“ vairuotoją, ji buvo perduota medikams.
Į ligoninę paguldyta 90 procentų kūno nudegusi kaišiadorietė Pirmadienį prieš pat vidurnaktį į gydymo įstaiga atvežta Kaišiadorių rajono gyventoja, nudegusi net 90 proc. kūno.
Kauno policija praneša, kad rugsėjo 30 d., apie 23.
į Kauno ligoninę iš Užgirėlio kaime esančio namo kiemo atvežta smarkiai nudegusi 65 metų moteris.
Medikai nustatė, kad Kaišiadorių rajono gyventoja nudegė net 90 proc. kūno.
Įvykio tyrimą atlieka Kaišiadorių rajono policijos komisariato pareigūnai.
Iš Baltarusijos permestos kontrabandinės cigaretės atsidūrė pasieniečių saugykloje Vilniaus rajone VSAT pareigūnai sulaikė du rūkalų kontrabandininkus.
Šie tik ką buvo pasičiupę bendrininkų Baltarusijoje permestas cigaretes ir gabeno jas į Lietuvos gilumą.
Kaip praneša Valstybės sienos apsaugos tarnyba, pirmadienį vakare ruožą ties Vilniaus rajono Tvankiškių kaimu tikrinę VSAT Vilniaus rinktinės Lavoriškių užkardos pareigūnai ant kontrolinės pėdsakų juostos aptiko keturkampį įspaudą.
Netrukus miške, maždaug už puskilometrio nuo Lietuvos ir Baltarusijos sienos, VSAT pareigūnai pastebėjo ir sulaikė du asmenis su nešuliais.
Nustatyta, kad abu sulaikytieji yra Vilniaus gyventojai, 23 ir 30 metų.
Iš viso rasti 3 tūkst. pakelių cigarečių „Fest“ su baltarusiškomis banderolėmis.
Manoma, kad kontrabandinius rūkalus nešikams Lietuvoje per valstybės sienos liniją permetė jų bendrininkai Baltarusijoje.
Jų gabentos cigaretės saugomos Vilniaus rinktinės sulaikytų prekių saugykloje.
Dėl kyšininkavimo nuteista buvusi Rokiškio „Sodros“ vadovė Nijolė Anzelma Valickienė suabejojo, ar darė nusikaltimus, ar tik nusižengimus Korupcijos byloje nuteista buvusi Rokiškio „Sodros“ vadovė Nijolė Anzelma Valickienė Lietuvos Aukščiausiajame Teisme (LAT) liko nesuprasta.
Aukščiausiasis Teismas antradienio popietę paskelbė, kad be išlygų atmeta buvusios Valstybinio socialinio draudimo fondo valdybos („Sodros“) Rokiškio skyriaus direktorės Nijolės Anzelmos Valickienės kasacinį skundą.
61 metų moteriai optimizmo ligšiol netrūko – LAT teisėjų prašė jos baudžiamąją bylą apskritai nutraukti.
15min.lt primena, kad prieš metus, 2012 metų spalį, Panevėžio miesto apylinkės teismo nuosprendžiu N.A.Valickienė buvo pripažinta kalta dėl kyšininkavimo, piktnaudžiavimo tarnyba, dokumentų klastojimo, jo organizavimo.
Buvusiai Rokiškio „Sodros“ vadovei labiau būtų tikę, jei nusikalstamos veikos būtų traktuojamos tik kaip jos tarnybiniai drausminiai nusižengimai.
Skundą išnagrinėjusi LAT kolegija, kurią sudaro Aldona Rakauskienė (pirm.),
Antanas Klimavičius (pran.) ir Olegas Fedosiukas, atmetė jį be išlygų.
Šiandienė Aukščiausiojo Teismo nutartis yra galutinė ir neskundžiama.
N.A.Valickienė lieka nuteista už tai, kad savo naudai iš vienos individualios įmonės reikalavo ir priėmė du kyšius pažadėdama, kad įmonė laimės viešuosius pirkimus.
Nuosprendžiu N.A.Valickienei buvo paskirta 150 MGL – 19 tūkstančių 500 litų bauda, nutarta konfiskuoti penkių tūkstančių vieno šimto litų vertės turto ir uždrausta penkerius metus dirbti valstybės tarnyboje.
Ikiteisminio tyrimo metu N.A.Valickienė buvo suimta ir už grotų praleido 43 paras.
Amerikos dermatologijos akademijos duomenimis, ši rūgštis naikina pigmentines odos dėmes bei skatina kolageno gamybą.
Merilando medicinos centro specialistų teigimu, mums per dieną reikia 0,9 miligramo vario.
Šią galimybę straipsnyje, pasirodžiusiame „Psychological Science“ 2013 m. liepą, tyrinėjo Angelina Suttin su kolegomis.
Dalai Lamos mintys, kurios privers susimąstyti Dalai Lama XIV pelnytai vadinamas vienu ryškiausių pasaulio autoritetų.
Nors Dalai Lamos XIV gyvenimas niekada nelepino, optimizmo ir humoro jausmo, kuris sklinda kiekvienoje jo skaitomoje paskaitoje, galėtų pavydėti daugelis.
Savo išmintį ir idėjas jis skleidžia ne tik Indijoje, kurioje šiuo metu gyvena, bet ir aktyviai keliaudamas po Vakarų šalis, o juo žavisi ir jo mintims pritaria tokios Holivudo žvaigždės kaip Richardas Gere‘as ar Stevenas Seagalas.
Dalai Lama XIV tibetiečių kalba jau parašė daugiau kaip 20 budizmo filosofijos, religijos ir praktikos veikalų.
Būdamas vos dvejų metų amžiaus, pagal kultinius Tibeto religijos papročius buvo atrastas vienuolių ir vainikuotas aukščiausiu tibetiečių religijos vienuoliu.
Būdamas 15-os metų Tenzinas Giatso, XIV-asis Dalai Lama, buvo karūnuotas Tibeto vadovu.
Kai kurios Dalai Lamos XIV mintys: Atvyks ir į Lietuvą Dalai Lama XIV jau ruošiasi vizitui Lietuvoje.
Nors Tibeto dvasiniam vadovui tai bus jau trečiasis vizitas Vilniuje, tačiau pirmą kartą Jo Šventenybė sostinės gyventojams ir svečiams skaitys paskaitą, kurioje dalinsis ne tik išmintimi, bet ir asmeniniais išgyvenimais.
Dalai Lama XIV paskaitą „Kelias į taiką ir laimė globalioje visuomenėje“ skaitys jau rugsėjo 13 d. Vilniaus „Siemens“ arenoje.
Skaičiuojama, jog vien prieš keletą metų Centriniame parke Niujorke surengta lyderio paskaita sutraukė daugiau kaip ketvirtį milijono klausytojų.
Tuomet įtakingas dienraštis „The New York Times“ jį įvardino kaip lyderį, kuris „visuomet siekia dialogo ir draugystės, kuris taip pat yra labiausiai patyręs ir užgrūdintas vadovas planetoje“.
„Jo Šventenybė Dalai Lama XIV – charizmatiška asmenybė, savo žavesiu pavergianti kiekvieną sutiktą.
Be to, jo patirtis ir apsiskaitymas, žinios leidžia jam pasisakyti ir turėti nuomonę daugeliu svarbiausių klausimų: filosofijos, religijos, kultūros, gamtos apsaugos“, – vardina Žymantas Morkvėnas, vizito organizacinio komiteto narys, iniciatyvos Gamtoje.org
Tūkstančius žmonių kasmet sutraukia jau tradicija tapę Dalai Lamos XIV pavasario mokymai šiaurės Indijos miesto Dharamšalos pagrindinėje šventykloje.
Paskaita Vilniuje taip pat vyks anglų kalba, kuri lygiagrečiai bus verčiama į lietuvių kalbą.
J. Anusauskienė: gražią figūrą galima turėti ir nekankinant savęs Nors garsi prodiuserė ir renginių organizatorė Jurga Anusauskienė aklai nesilaiko žurnaluose mirgančių sveikos mitybos ir gyvensenos rekomendacijų, tačiau sportas ir sveikatai naudingi produktai yra neatsiejama jos kasdienybės dalis.
J. Anusauskienė pripažįsta, jog jos gyvenimas bei mityba tikrai nepanaši į tai, ką specialistai pavadintų normaliu režimu.
Tiesa, maniškis įprotis daug naudingesnis kūnui“, – pastebi J. Anusauskienė.
„Tris kartus per savaitę sportuoju Vingio parke su trenere.
O linksmiausia treniruočių dalis – tris kartus užbėgti laipteliais į patį estrados viršų“, - sako J. Anusauskienė.
J. Anusauskienės teigimu, tiek riešutai, tiek džiovinti vaisiai iš kitų produktų išsiskiria tuo, jog juos valgant nereikia galvoti apie galimas pasekmes kūnui – galima tiesiog mėgautis jų skoniu ir teikiamu sotumo jausmu.
Prieš daugelį metų žymus psichologas Johnas B. Watsonas tikino, kad toks elgesys yra patologiškas ir dėl to kalti vaikus išlepinę tėvai.
„Nežinojimas, kas esate ir ko norite kaip tėvai išties gali susukti galvą, - sako Tracey Frost, edukacinio šeimos klubo „Citibabes“ Niujorke vadovė.
T. Frost apibūdina instinktyviąją tėvystę kaip labai asmenišką, paprastai nulemtą pačių tėvų vaikystės.
Kauno klinikos „Bendrosios medicinos praktika“ reabilitacijos skyriaus kineziterapeutė Alma Silevičiūtė pateikia 10 patarimų.
Lietuvos ekspozicija bus pristatyta Londono dizaino festivalyje Kasmetinio Londono dizaino festivalio metu vyksiančioje parodoje „Lietuvos dizainas 2001-2013“, kuri taip pat žymės ir Lietuvos pirmininkavimą Europos Sąjungos Tarybai, bus eksponuojami ryškiausių Lietuvos pramoninio dizaino kūrėjų bei perspektyvių jaunųjų dizainerių darbai, sukurti per pastaruosius dvylika metų.
Bendrovės ARUP būstinėje visą mėnesį vyksiančios parodos dėmesio centre atsidurs šešiolikos Lietuvos dizainerių kūriniai, daugiausia baldai ir interjero elementai.
Paulius Vitkauskas), ir Neringos Dervinytės „Romance“ plieniniai staliukai, Naurio Kalinausko, Žilvino Stankevičiaus, Ryčio Zavecko, Mindaugo Žilionio, Juozo Brundzos ir kitų dizainerių darbai.
„Lietuvos dizaino kūrėjai, ypač jaunimas, aktyviai domisi naujausiais procesais ir technologijomis.
Tačiau tuo pačiu metu dauguma mano matytų dizaino darbų yra tampriai susieti ir su Lietuvos istorija bei amatais.
Įtampa, atsirandanti vystant novatoriškas idėjas ir tuo pačiu išlaikant praeities tradicijos elementus, yra be galo įdomi ir yra labai reikšminga formuojant dabartinį bei ateities Lietuvos identitetą“, – sako ARUP parodų kuratorė dr. Jennifer Greitschus.
„Per šiuolaikinių dizainerių kūrybą paroda „Lietuvos dizainas 2001-2013“ supažindins Didžiosios Britanijos publiką ir Londono dizaino festivalio svečius iš viso pasaulio su šiuolaikiška ir kūrybinga Lietuva.
Šių metų paroda yra prieš du metus pradėto vykdyti projekto „Lietuvos ir dizaino simboliai 2001-2011“ tęsinys.
Pirmoji –“Lithuanian design: past, present, future” – sėkmingai reprezentavo Lietuvą 2012-ųjų metų pasaulio dizaino sostinėje Helsinkyje, o tų pačių metų spalį – Taline ir Kijeve.
Ši mūsų partnerių ARUP centrinėje būstinėje rengiama paroda ir dalyvavimas prestižiniame Londono dizaino festivalyje Lietuvos dizaineriams atvers naujų perspektyvų, nes visą mėnesį eksponuojamus jų darbus galės pamatyti garsiausių pasaulio architektų biurų atstovai bei tūkstančiai Londono dizaino festivalio dalyvių ir svečių.
Prieš septynerius metus, kuriantis Lietuvos dizaino forumui, turėjome šalies dizainerių dalyvavimo pripažintuose tarptautiniuose renginiuose viziją.
Šiandien mūsų pastangomis Lietuvos dizainas jau pristatytas Milane, Turine, Helsinkyje, Frankfurte, Taline, Kijeve, Minske, o šiemet laukia Londonas ir Caene (Prancūzija).
Smagu, kai vizijos tampa realybe“,- sakė Lietuvos dizaino forumo vadovas Vytautas Gurevičius.
Parodą pristato Lietuvos Respublikos ambasada Londone kartu su Lietuvos dizaino forumu ir ARUP.
Renginį remia Lietuvos Respublikos Kultūros ministerija.
Įkurta 1946 kaip konstruktorių kompanija, ARUP išgarsėjo parengusi techninį Sidnėjaus operos pastato, vėliau – Pompidu centro Paryžiuje projektą.
Nuo to laiko ARUP išaugo į universalią tarptautinę kompaniją, rengiančią pastatų ir inžinerinių konstrukcijų, infrastruktūros techninius projektus, konsultuojančią ekonominiais ir planavimo, vadybos bei specializuotais techniniais klausimais visame pasaulyje.
Paroda Londone vyks nuo rugsėjo 16 d. iki spalio 18 d.
Ispanų kultūros gerbėjams – tarptautinis flamenko festivalis Vilniuje Š. m. rugsėjo 12 d. Vilniuje, Šv. Kotrynos bažnyčioje, vyks pirmasis Lietuvoje flamenko meno festivalis „Siento flamenco“.
Festivalyje dalyvaus žymiausi Lietuvos flamenko atlikėjai – Marius Zableckas ir Aurelijus Globys su savo grupėmis, Ispanijoje gyvenančio flamenko gitaristo Andriaus Masilionio ir Austrijoje reziduojančio Jono Kublicko duetas „Occo Duo“, flamenko gitaristas Eric Irens, o taip pat pasaulinio lygio gitaros virtuozas Valerio Chaqon su grupe „Magia de la Guitarra“ iš Rusijos.
Programoje dalyvaus aktorė ir dainininkė Brigita Bublytė.
„Flamenkas – tai aistra ir temperamentas, netikėti energijos proveržiai, tai kunkuliuojantis emocijų vulkanas, kuriam neįmanoma atsispirti, – sako Gintaras Kamsiukas, asociacijos „G&T Promotion“ valdybos pirmininkas.
– Neatsitiktinai šio unikalaus ispanų liaudies meno entuziastų ir pasekėjų yra visame pasaulyje, taip pat ir Lietuvoje.”
Anot G. Kamsiuko, Lietuva gali didžiuotis turėdama puikių aukšto meninio lygio flamenko artistų – gitaristų, dainininkų ir šokėjų, baigusių prestižines flamenko mokyklas šio meno tėvynėje Ispanijoje, ir sėkmingai koncertuojančių ne tik Lietuvoje, bet ir užsienyje.
„Artistai pristatys ne tik specialiai festivaliui parengtas, meistriškai surepetuotas programas, bet ir kaitins publiką spontaniškomis improvizacijomis, – žada G. Kamsiukas.Kaip knygos „Valgyk, melskis, mylėk“ autorė sugriovė Balio salos gyvenimą Kai kone prieš dešimtį metų vieniša amerikietė pasirodė Ubudo (Ubud) miestelyje, vietiniai negalėjo nei įtarti, kad visiškai nepavojingai atrodanti šviesiaplaukė aukštyn kojomis apvers jų gyvenimą.
Tai buvo rojaus pabaigos pradžia, tačiau Balio salos gyventojai tuomet to dar nežinojo.
Ubudas buvo paskutinė stotelė metus trukusioje jos kelionėje per tris šalis - Italiją, Indiją ir Indoneziją - ieškant prasmės, harmonijos ir meilės.
Ir nors iki tol Gilbert buvo parašiusi kelias knygas, tačiau tik „Valgyk, melskis, mylėk“ (angl. „Eat, Pray, Love“) išpopuliarėjo ir atnešė autorei pasaulinę šlovę.
Pagal knygą buvo sukurtas ir to paties pavadinimo filmas su aktoriais Julia Roberts bei Javieru Bardemu.
Elizabeth Gilbert (o gal jos knygos herojė?) įkūnija moterį, su kuria daugelis romantikos ištroškusių vakariečių norėtų susitapatinti.
Tačiau Gilbert išsiskiria su vyru, gauna solidų avansą iš leidyklos ir pradeda savo kelionių odisėją, maisto malonumo ir kūno džiaugsmo ieškodama Italijoje, maldos ir atsidavimo mokydamasi Indijoje, bei galiausiai tikrąją meilę bei dvasios pusiausvyrą randa Indonezijoje, Balio saloje.
Kelionės pabaigoje, žinoma, lauktų žavus atpildas, panašus į Bardemą, filme įkūnijusį rašytojos Ubude sutiktą mylimąjį brazilą, už kurio autorė vėliau ištekėjo (realiame gyvenime, ne knygoje).
Šį jauką prarijo galybė moterų, o Balio sala pradėjo skaičiuoti naują erą - Po Knygos.
Ubudo miestelį užplūdo nenusakomo amžiaus moterų armija.
Jų kilmės geografija plati - nuo Prancūzijos iki Australijos, nuo Kanados iki Pietų Afrikos.
Būti rašytoja Balyje yra romantiška: galima sėdėti verandoje su nešiojamuoju kompiuteriu ant kelių, siurbčioti šviežiai spaustas sultis arba kvapnią Balio kavą, iki begalybės gėrėtis prieš akis vešančia tropine augmenija ir svajoti vieną dieną sukurti bestselerį.
Balyje jau daugybę metų gyvenantys vakariečiai Gilbert nekenčia, nes ji sugriovė rojų ir pavertė jį ponių laime.
Jo žmona, jauna indonezietė iš Javos salos, klausosi tylėdama.
Užtat Žanas Pjeras negali nepatylėjęs ištverti nei minutės.
Todėl grįžo namo, į žiemos miegu miegantį Monrealį, susitvarkė likusius reikalus ir jau penkiolika metų gyvena Balyje.
Tačiau atrodo, kad tai buvo tik vakar, nes Žanas Pjeras pats tipiškiausias prancūzų kilmės kanadietis, koks tik begali būti, ir jo prancūziškas akcentas beveik per ryškus, kad galėtų būti tikras.
„Liz paprasčiausiai viską išsigalvojo!“
Dabar galima tik spėlioti, koks gyvenimas saloje ir Ubudo miestelis buvo prieš dvidešimt ar trisdešimt metų.
Ubudas buvo, o gal ir dabar išlieka, menų, šokio ir muzikos meka, salos dvasinė sostinė ir jogos centras, kur plūsdavo bohemos atstovai bei norintys jai priklausyti.
Gilbert knyga susilaukė ne tik populiarumo, bet ir kritikos.
Beje, Gilbert įtaka nevienalypė - neseniai australų komikė Judith Lucy išleido memuarų knygą „Gerk, rūkyk, išsijunk“ (angl. „Drink, Smoke, Pass out“).
Kad ir kaip viliotų stebuklinga Gilbert pasaka suaugusioms moterims, deja, visoms Bardemų neužteks.
Taip mėgtos 50-iasiais, 70-aisiais ir 80-aisiais, šiemet jos vėl ant podiumų.Tokiomis sąlygomis moterys, kaip ir Natalie Portman, pastebi, kad jų dantys atsikišę, o akys žvairuoja.
Jei Kim Kardashian būtų žvilgterėjusi į save viso ūgio veidrodyje parduotuvėje „Kohl`s“, ji būtų nusprendusi nesiskirti, būgštaudama, kad daugiau joks vyras į ją nežiūrės.
Centrinės žvalgybos valdybos pareigūnės veikiausiai užbraukia priekines plaukų sruogeles už ausų, kai matuojasi savo uniformas.
Šis nesaugumo jausmas veikiausiai sulaiko moteris nuo aukščiausių politinių postų: giliai širdyje inteligentiška ir kvalifikuota moteris vis tiek gali dvejoti, ar jos figūra pakankamai tinka šiam „Chanel“ kostiumėliui.
O Fredas išsišiepęs atsakys: „Pirkau jį dar 1992 metais.
Pastebėję, kad šių marškinėlių nebėra, jie tampa teatrališki kaip Hamletas, sužinojęs, kad jo motina ištekėjo už dėdės. Julia Janus pristatė naują kolekciją Kaip žinia, Matrica yra stačiakampė elementų lentelė.
Šios elementų lentelės įkvėpta - naujoji Julia Janus kolekcija.
Šešių dalių kolekcijai „Mano virtuvės matrica“ dizainerė daugiausiai dėmesio skyrė moderniems, XXI amžiaus drabužių modeliams, netradicinėms medžiagoms, patogumui ir transformacijoms.
„Dama“ – tai 21 amžiaus elegancija, sukurta pasitelkus kontrastą tarp klasikinių audinių ir futuristinių rūbų formų.Išnagrinėjus CVbankas.lt publikuojamų CV informaciją, paaiškėjo, kad šiuo metu daugiausiai uždirba Vilniuje gyvenantys 30–39 metų vyrai, įgiję bent jau magistro išsilavinimo laipsnį, o moterys uždirba mažiau nei tos pačios amžiaus grupės ar išsilavinimo kategorijos vyrai.
Iš CV statistikos paaiškėjo, kad vidutiniai atlyginimai yra didžiausi Vilniuje.
Gyvenantieji Kaune uždirba vidutiniškai dešimtadaliu mažiau nei vilniečiai, o gyvenančiųjų Klaipėdoje atlyginimai už vilniečių mažesni maždaug 4 proc.
Analizuojant atskirų miestų statistiką, Vilniuje ir Kaune šiuo metu daugiausiai uždirba 30–39 metų asmenys, Klaipėdoje vyresni – 40–55 metų amžiaus.
Statistika pagal darbuotojų lytį atskleidė informacijos, kad šiuo metu Vilniuje gyvenančios moterys uždirba apie 16 proc. mažiau nei vyrai.
Kituose miestuose atlyginimo skirtumas pagal lytį dar didesnis – Kaune dirbančios moterys gauna apie 21 proc., Klaipėdoje – 28 proc. mažesnį atlyginimą nei vyrai. 
JAV atlikti tyrimai parodė, kad darbuotojai, perskaitantys bent septynias knygas per metus, uždirba du kartus daugiau nei tie, kurie perskaito vos vieną.
Lietuvos verslininkai pripažįsta, kad aktualių knygų skaitymas gali turėti įtakos efektyvesniam darbui, tačiau to daryti darbuotojų neverčia.
„Ta pačia knyga dalintis keliems žmonėms ne tik taupu ir racionalu, bet naudinga ir įmonei – perskaitę knygą bendradarbiai gali ją aptarti, diskutuoti, kartu mokytis pritaikyti naujas idėjas“, – mano verslininkas Vladas Lašas, UAB „Skubios siuntos“ vadovas.
„Siekiame, kad jos būtų ir įdomios, ir naudingos darbe – daugiausia tai knygos vadybos, lyderystės, socialinių iniciatyvų ir technologijų naujovių, logistikos temomis“, – vardija V. Lašas.
Sauliaus Petrulio, leidyklos „Eugrimas“ vadovo, teigimu, bibliotekos įrengimas biure – dažna praktika – taip įmonių vadovai rūpinasi profesiniu ir asmeniniu darbuotojų tobulėjimu.
Jo nariai reguliariai gauna naujausias mūsų knygas ir iš jų pasirenka labiausiai dominančias“, – pasakoja S. Petrulis.
Skaitymas niekam nepakenkė Pasak Algio Brazionio, kelionių agentūros „Guliverio kelionės“ direktoriaus, knygų skaitymas – kiekvieno darbuotojo asmeninis pasirinkimas.
„Nedrįsčiau vertinti skaitančių žmonių pranašumų, bet knygų skaitymas niekam nepakenkė“, – neabejoja A. Brazionis.
Tuo įsitikinęs S. Petrulis.
Galiausiai įmonės įteikta knyga gali tapti puikiu pirmosios diskusijos su naujaisiais kolegomis objektu”, – pataria leidyklos „Eugrimas“ vadovas.
Lietuvos verslininkai teigia per metus perskaitantys dešimtis knygų, tačiau pripažįsta, kad skaitymui vis pritrūksta laiko.
Skaitymo tikslas – lavinti fantaziją, pasimokyti iš kitų žmonių patirties“, – pabrėžia A. Brazionis, per metus perskaitantis apie 30 knygų.
V. Lašas kasmet perskaito apie 10–20 knygų, o pasirinkdamas, ką skaityti, perverčia dešimt kartų daugiau.
„Daug keliauju, tad oro uostų knygynuose mėgstu perversti knygų naujienas, įdomiausias parsivežu į Lietuvą arba vėliau užsisakau internetu.
Džiaugiuosi, kad Lietuvoje nemažai solidžių įmonių naudoja knygą kaip prasmingą dovaną – aš irgi dažnai per paskaitas dovanoju knygas“, – sako verslininkas.
S. Petrulis pataria profesinę literatūrą skaityti neskubant ir po truputį įsisavinant informaciją.
Juk svarbiausia ne užsidėti „pliusą“, kad viena ar kita knyga jau perskaityta, bet pasisemti kuo daugiau žinių“, – tikina leidyklos „Eugrimas“ vadovas.Dažnai satyroje naudojamas sarkazmas: TV satyrikas Stephenas Colbert neretai sako priešingai, nei mano (regis, tarp komikų tai vadinama „pokštais“).
Ironiška tai, kad viename tyrime nustatyta, jog žmonės, nesutinkantys su S. Colbert, nesuvokia, kad jis buvo sarkastiškas, ir mano, kad jis taip galvoja iš tiesų.
Žmonės tiki visokiomis nesąmonėmis apie skraidančias lėkštes, JFK nužudymą, astrologiją, Egipto piramides, nes jie tik ieško patvirtinimo, o ne kontrargumentų.
Dvi „Mis Lietuva“ dalyvės Čikagoje įkūrė grožio mokyklą Čikagoje duris atveria lietuviškai kalbančioms mergaitėms skirta „DiMargo“ grožio mokykla, kurią įkūrė JAV gyvenančios grožio konkursų dalyvės Diana Žilvytė-Mark ir Margarita Keršulytė.
Nuo 1993-iųjų „Mis Lietuva“ laikų pažįstamos moterys ryžosi įgyvendinti bendro verslo viziją.
Iš patirties žinome, kad bręstančioms panelėms reikalingi viešojo bendravimo įgūdžiai, gebėjimas save tinkamai reprezentuoti skirtingose gyvenimo situacijose“, – sprendimą mergaites mokyti grožio paslapčių aiškina M. Keršulytė.
Ji su D. Žilvyte-Mark susipažino prieš dvidešimt metų per konkurso „Mis Lietuva“ repeticijas.
Diana jaunystėje demonstruodavo madas, dirbo modeliu.
2012 m. D. Žilvytė-Mark dalyvavo gražuolių rinkimuose „Misis lietuvė Čikagoje“ ir pelnė „Misis elegancija“ titulą.
Anot moterų, „DiMargo“ grožio akademijoje paauglės turės galimybę susipažinti su grožio pasaulio užkulisiais, išbandyti jėgas ant podiumo, tobulinti scenos meno įgūdžius.
Įgytos žinios gali suteikti daugiau pasitikėjimo savimi, užtikrinti gerą savijautą, be to, praversti ateityje renkantis profesiją“, – tikina M. Keršulytė.Vilniuška - brangiausias amerikietės suvenyras iš Vilniaus Kai pradėjau ieškoti stebinančios, neįprastos istorijos apie naujus namus radusį beglobį gyūną, tikėjausi, kad bus sudėtinga.
Jis ar ji – tai asmuo, su kuriuo galima patenkinti dvasinius poreikius, kuris suteikia gyvenimui savybių, padedančių gyventi kilniai, atvira širdimi, kaip sakė Dalai Lama, dalinti širdies šilumą.Sekso horoskopas rugsėjui Šių metų rugsėjis meilės fronte žada būti pakankamai įvairiapusis.
Tiesa, pirmosios mėnesio dekados metu noras patirti seksualinį pasitenkinimą bus veikiausiai latentinis, paslėptas.
Užtat jau nuo antros dekados aktyvus asmeninis gyvenimas prasiverš visu gražumu.
O jei turite antrąją pusę, šis mėnuo patikrins esamų santykių tvirtumą.
Beje, „namų šeimininkės“ vaidmenyje rugsėjį gali atsirasti tiek moterys, tiek ir vyrai. Frankfurtas – pirma galimybė pažvelgti į naująjį „Peugeot 308“ Frankfurto automobilių parodoje „Peugeot“ pristato visiškai naują 308 modelį ir dar kelis atnaujintus modelius bei koncepcinius automobilius.
Frankfurto automobilių parodoje pristatomas visiškai naujas „Peugeot 308“ automobilis, atnaujinti 3008 ir 5008 modeliai, „BlueHDi“ modeliai, keturių varomųjų ratų dyzeliniai hibridiniai modeliai „HYbrid4“, „208 HYbrid FE“ bei „2008 HYbrid Air“ koncepciniai automobiliai, sportinis kupė automobilis „RCZ R“ ir koncepcinis automobilis „ONYX“.
Visiškai naujas „Peugeot 308“ 2 900 kvadratinių metrų „Peugeot“ stende pristatoma 30 automobilių, o tarp koncepcinių automobilių atskira vieta yra skirta „Peugeot 308“ modeliui.
Gamintojai teigia, kad dėl naujos EMP2 platformos, naujasis 308 yra lengviausias tarp savo klasės automobilių – net 140 kg lengvesnis nei ankstesnės versijos modelis.
Kaip ir „Peugeot 208“, naujokas turi mažesnį vairaratį.
2014-ųjų metų pavasarį 308 modelis pasipildys naujomis technologijomis – naujomis trijų cilindrų benzininio turbovariklio (1,2 e-THP) BlueHDi versijomis, tarp jų viena, kurios CO2 emisija sieks tik 82 g/km, o taip pat naujos kartos šešių laipsnių automatine pavarų dėže.
Sportiškas „308 R Concept“ Frankfurto parodoje bus eksponuojamas ir sportinis koncepcinis automobilis „308 R Concept“, kuris nuo įprasto 308-ojo skirsis žemesniu kėbulu, platesniu atstumu tarp ratų, sportiškos išvaizdos šoniniais praplatinimais ir 19 colių ratlankiais.
Po „308 R Concept“ dvispalviu anglies pluošto kėbulu slepiasi 1.6 l benzininis 270 AG variklis.
Atnaujinti „3008“ ir „5008“ modeliai Vieni sėkmingiausių pastarųjų metų „Peugeot“ modelių – padidinto pravažumo 3008 ir vienatūris 5008, kurių iki birželio pabaigos visame pasaulyje buvo parduota atitinkamai 506 000 ir 237 000 vnt.
Frankfurte eksponuojami atnaujinti modeliai, kurie išsiskirs keliomis technologinėmis naujovėmis, naujais „Peugeot“ dizaino elementai, gausesne įranga.
CO2 emisijos mažinimas panaudojant naujas technologijas 2013-aisiais metais „Peugeot“ dar labiau sumažina Europoje parduodamų automobilių CO2 emisijos vidutinį lygį: gegužės gale bendrasis rodiklis buvo 116,3 g/km, o 2012-aisiais metais tas pats rodiklis sudarė 121,5 g/km.
Frankfurte pristatomi nauji „308“ ir „508 SW“ modeliai su nauja dyzelino „BlueHDi“ taršos kontrolės technologija.
„BlueHDi“ technologija atitinka „Euro 6“ emisijos standarto normas ir iki 2013-jų metų pabaigos bus naudojama visuose „Peugeot“ automobiliuose su dyzeliniais varikliais, tuo dar labiau sustiprindama savo lyderio poziciją dyzelinių variklių srityje.
Svarbiu sėkmės žingsnio pavyzdžiu „Peugeot“ aplinkos apsaugos srityje yra dyzelino hibrido technologija „HYbrid4“.
Vienas iš svarbiausių etapų yra „HYbrid Air“ technologija, kuria „Peugeot“ atsiduria tarp novatorių.
Šias papildomas technologijas demonstruoja „208 HYbrid FE“, kurio CO2 emisija yra tik 49 g/km, t.y. du kartus mažesnė nei itin veiksmingo „208 1.0 VTi“ – tačiau įsibėgėjimas iš vietos iki 100 km/val.
trunka 8 sek., tai yra įsibėgėjama beveik taip pat greitai, kaip ir su „208 GTi“.
Tai ekstremali koncepcija, kurią „Peugeot“ planuoja panaudoti kaip pagrindą savo ateities automobilių technologijų kūrimui.
Bus naudojama speciali „Total“ variklių alyva.
„208 HYbrid FE“ bus įtaisyta kompozitinė pakaba, ridos pasipriešinimą mažinančios specialios padangos ir ratlankiai.
Sportinis „RZC R“ nuo šiol yra serijinis modelis Frankfurte „Peugeot“ stende lankytojai gali susipažinti dar ir su „RCZ“ sportinio kupė automobilio išskirtine R versija, kuris yra „Peugeot“ istorijoje pats galingiausias serijiniu būdu gaminamas modelis.
Superautomobilis „Onyx“ Be to, lankytojai iš arčiau galės susipažinti su superautomobiliu „Onyx“, kuris nustebins savo radikaliu „raumeningu“ kėbulu ir 20 colių ratlankiais.
Su „Onyx“ „Peugeot“ tęsia atradimus – salono priekinis skydas ir vidurinė konsolė padaryti iš naujo tipo medžiagos, vadinamojo laikraštinio medžio („Newspaper Wood“), pagaminto iš perdirbtų laikraščių. „Volkswagen“ tikisi, kad dujiniai varikliai TGI pakartos dyzelinių TDI sėkmę Devintojo dešimtmečio pabaigoje viena svarbiausių naujovių automobilių variklių srityje tapo TDI agregatai.
Šie 1989 m. debiutavę „Audi“ turbininiai tiesioginio įpurškimo dyzeliniai varikliai greitai užsitarnavo vairuotojų simpatijas ir sukėlė daug rūpesčių konkurentams, kuriems teliko mėginti pasiūlyti ką nors panašaus.
Šią sėkmę „Volkswagen“ siekia pakartoti su kita, kol kas dar beveik nežinoma trijų raidžių santrumpa – TGI – kuria bus žymimi automobiliai, galintys naudoti ir benziną, ir suslėgtas gamtines dujas (CNG).
Pirmuoju TGI modeliu taps naujasis „Golf“, kuris iki šiol naudotą „EcoFuel“ pavadinimą pakeis į „TGI BlueMotion“.
Kiek vėliau ketinama pasiūlyti ir dujomis varomą „Golf“ universalą.
„Volkswagen“ tikisi, kad dėl mažesnių CO2 emisijų CNG taps rimta alternatyva benzinui bei dyzelinui.
Nors „Volkswagen“ ir anksčiau siūlė keletą modelių, galinčių naudoti CNG dujas, ryškiu lyderiu šioje srityje buvo „Fiat“.
Greičiausiai tokia padėtis susiklostė dėl to, kad suslėgtas gamtines dujas naudojantys automobiliai Italijoje yra palyginti populiarūs: „JATO Dynamics“ duomenimis, šių metų sausio-gegužės mėnesiais jie užėmė 5% rinkos.
Tuo tarpu Europoje per penkis pirmuosius šių metų mėnesius buvo parduota beveik 37 tūkst. automobilių, galinčių naudoti CNG dujas, ir nors jų rinkos dalis išaugo nuo 0,5% iki 0,7%, ji vis dar yra labai nedidelė.
Dėl to gamtines dujas naudojantys automobiliai turėtų smarkiai prisidėti vykdant „Volkswagen“ grupės vadovo Martino Winterkorno pažadą iki 2020 m. vidutines CO2 emisijas sumažinti iki 95 g/km.
„Volkswagen“ grupės susidomėjimą CNG dujomis lemia stiprūs ekonominiai veiksniai: sumažinti anglies dvideginio emisijas bent 1 g/km naudojant dujinius agregatus yra gerokai pigiau nei su hibridiniais varikliais.
Be to, nors ekspertai prognozuoja galimą naftos trūkumą, gamtinių dujų, anot „Shell“ specialisto Wolfgango Warnecke’s, turėtų užtekti bent 250 metų.
Šiandien MQB architektūrą naudoja „Volkswagen Golf“, „Škoda Octavia“, „Seat Leon“ bei „Audi A3“, o ateityje ja bus paremta dauguma skersai montuojamą variklį turinčių „Volkswagen“ grupės modelių nuo „Polo“ iki „Passat“.
Vis dėlto, be „Volkswagen“ grupės CNG variklius aktyviai naudoja tik „Fiat“ ir „Opel“.
„Mercedes-Benz“ dar siūlo gamtinėmis dujomis varomus B ir E klasių modelius, tuo tarpu BMW iš šios nišos pasitraukė.
„Volkswagen“ variklių kūrimo skyriaus vadovas Heinzas-Jakobas Neusseris teigė suprantąs, kodėl kiti gamintojai į CNG žiūri atsargiai.
Anot jo, kitaip nei konkurentai, „Volkswagen“ variklių kūrimo kaštus gali paskirstyti itin dideliam automobilių kiekiui.
Už BMW automobilių vystymą atsakingas Herbertas Diessas pripažino, kad žengiant į tokią mažą nišą būtina gaminti didelius kiekius automobilių.
Pasak jo, BMW yra per mažas gamintojas, kad pakeistų pirkėjų įpročius, tad „Volkswagen“ turėtų praminti kelią, o sėkmės atveju juo paseks ir BMW.Dyzelinės „Porsche Panamera“ galia pasiekė 300 AG „Porsche“ Frankfurto automobilių parodoje pristatys atnaujintą „Panamera Diesel“.
Dyzelinė „Panamera“ turės tą patį 3.0 l V6 variklį, kurio galia dabar sieks 300 AG, t.y. 50 AG daugiau už pirmtaką.
Kompanija žada, kad atnaujinta „Panamera Diesel“ vidutiniškai sunaudos 6,4 l/100 km degalų.
Iki šiol „Porsche“ yra pardavusi apie 8500 dyzelinių „Panamera“, ši versija sudaro apie 15 proc. visų modelio pardavimų.
Atnaujintą „Panamera Diesel“ bus galima užsisakyti nuo 2014-ųjų sausio, automobilio kaina Vokietijoje prasidės nuo 85 300 eurų (294,5 tūkst. Lt).Vienos dienos svečias Lietuvoje – „Nissan 370Z Nismo“ Artėjantį savaitgalį, rugsėjo 7 d., Lietuvoje įvyks antrojo „Nissan Nismo“ serijos modelio – „370Z Nismo“ – premjera.
Kačerginės „Nemuno žiede“ jis pasirodys kaip „Fast Lap“ lenktynių saugos automobilis.
Pirmasis modelis, gavęs „Nissan Motorsport“ (sutrumpintai „Nismo“) padalinio patobulinimus, yra „Juke Nismo“ – automobilis gavo sportiškesnę važiuoklę, kuri suteikė geresnes valdymo savybes.
„Juke Nismo“ pėdomis sekė kovą Ženevos automobilių parodoje debiutavęs „370Z Nismo".
Pirmasis „370Z Nismo“ vizitas Lietuvoje truko labai trumpai, „Gumball 3000“ lenktynių metu.
Šį šeštadienį jis ketina užtrukti ilgiau, o visi norintys jį pamatyti iš arčiau, tai galės padaryti „Fast Lap“ renginio metu „Nemuno žiede“ Kaune.
„Nissan" automobilių ekspozicijoje bus galima išvysti ir „Juke Nismo“ bei legendinį „GT-R“.
JAV automobilių pardavimai pasiekė 6 metus nematytas aukštumas Automobilių pardavimai Jungtinėse Valstijose rugpjūtį šoktelėjo iki beveik aukščiausio lygio per šešerius metus, nes sustiprėjo vartotojų pasitikėjimas atsigaunančia šalies ekonomika.
Apie tai informuoja BBC.
Pardavimai rugpjūtį, palyginti su analogišku mėnesiu prieš metus, padidėjo 17 proc., iki 1,5 mln. automobilių.
Japonijos automobilių kompanijos „Toyota“, „Honda“ ir „Nissan“ padidino pardavimus daugiau nei 20 procentų.
Automobilių pardavimus žymiai padidino ir JAV kompanijos „General Motors“ bei „Chrysler“.
Didesnius JAV automobilių pardavimus rugpjūtį paskatino atsigaunanti šalies ekonomika.
„Audi“ automobilių „dietos“ receptui sukanka dvidešimtmetis Prieš 20 metų Frankfurto autosalono Audi stende buvo pademonstruotas neįtikėtinai mažai sveriantis sidabro spalvos demonstracinis automobilis, kurio kėbulo konstrukcijoje pirmą kartą buvo pritaikyta lengvų lydinių naudojimu pagrįsta ASF („Audi Space Frame“) technologija.
Kitą savaitę šių metų Frankfurto autosalone pristatydama atnaujintą savo flagmaną A8, „Audi“ bendrovė vėl bandys atkreipti publikos dėmesį į jau subrendusią, du dešimtmečius tobulintą ir pažangiai evoliucionavusią ASF technologiją.
Revoliucinė koncepcija, iš pagrindų pakeitusi kėbulų konstravimo principus Kurdami ASF technologiją, Audi inžinieriai rėmėsi prielaida, jog svarbiausiu elementu ir viso kėbulo standumo bei stabilumo garantu turėtų būti ne tik pats rėmas, bet ir jo „apmušalai” – dugnas, stogo plokštė, sparnai ir pan. Būdami glaudžiai integruoti, t.y., beveik visiškai įpresuoti į rėmą, šie didelių paviršių elementai tampa iš dalies „nešančiaisiais“, kuriems atitenka dalis apkrovų, kurios įprastos kėbulo konstrukcijos atveju, tenka tik rėmui.
Netrukus po ASF technologijos pristatymo 1993-iaisiais Frankfurto autosalone, „Audi“ pradėjo pirmojo automobilio su ASF kėbulu gamybą.
Juo tapo pirmosios kartos „Audi A8“ su visiškai aliumininiu kėbulu.
Tokio tipo kėbulą turėjo „Audi A2“ (2000 m.), „Audi TT“ (2006 m.), „Audi R8“ (2008 m.) bei dvi „Audi A8“ kartos (2002 m. ir 2010 m. modeliai).
Laikui bėgant, „Audi“ inžinieriams pavyko sukurti įvairių hibridinių konstrukcijų,kai kartu su aliuminio detalėmis į bendrą kėbulo-rėmo sistemą įpresuojami ir kitokių lengvų lydinių elementai.
Nuo 1993 metų naudojant ASF technologiją pagaminta jau 750 000 automobilių.
Kitą savaitę prasidėsiančiame Frankfurto autosalone bus pristatytas atnaujintas „Audi A8“.
„Audi A8 3.0 TFSI quattro“ tuščio automobilio masė yra 1830 kg, taigi šis modelis – pats lengviausias visais ratais varomas limuzinas savo kategorijoje.Naujasis „Dacia Logan MCV“ išriedėjo į Lietuvos kelius Pavasarį Ženevos automobilių parodoje automobilių gamintojas „Dacia“ savo naująjį modelį „Logan MCV“ parodė pirmą kartą, o dabar šis universalas jau pasirodė Lietuvos rinkoje.
Naujasis „Logan MCV“ – tai didelis ir funkcionalus automobilis su erdviu salonu (penkios normalaus dydžio sėdynės, kuriose pakanka vietos penkiems suaugusiems asmenims) ir didžiule 573 litrų talpos bagažine.
Nors naujasis „Logan MCV“ yra biudžetinės „Dacia“ markės atstovas, papildomos įrangos sąraše galima rasti tokių modernių dalykų kaip daugialypės terpės sistemą „MediaNav“ liečiamu ekranu su radiju, laisvų rankų „Bluetooth“ jungtimi, garso sistema, USB jungtimi ir navigacija, automatinę tolygaus greičio palaikymo sistemą su greičio ribotuvu, automobilio statymo judesio daviklius ir kt. „Audi“ su trenksmu gaivina legendinį „quattro“ „Audi“ Frankfurto parodai paruošė modelį, kuris prikaustys sportinių automobilių gerbėjų dėmesį.
Tai – „Sport quattro“ koncepcija.
Šis modelis skirtas paminėti legendinio „Audi Sport quattro“ 30-metį.
1983-ųjų Frankfurto automobilių parodoje debiutavęs „Sport quattro“ buvo tų dienų superautomobilis, pasižymėjęs daugybe techninių inovacijų.
Maža to, „Audi“ teigimu, šis sportinis automobilis bus ne tik labai greitas (iki 100 km/val.
Jau seniai sklinda kalbos, kad „Audi“ ruošiasi gaminti legendinio „Sport quattro“ įpėdinį, o ši koncepcija tik dar labiau sustiprina šiuos lūkesčius, vis dėlto kompanija kol kas nėra patvirtinusi apie serijinę šio modelio versiją. „Kia Niro“ pasirengęs debiutui Frankfurte „Kia“ atskleidė, kad naujoji koncepcija, kuri bus pristatyta Frankfurto automobilių parodoje, vadinsis „Niro“.
Rugsėjo 10-ąją viešai pasirodysiantis „Kia Niro“ – tai užuomina apie būsimąjį konkurentą B segmento automobiliams.
Automobilis buvo sukurtas „Kia“ Frankfurto dizaino studijoje – vos kelių šimtų metrų atstumu nuo tos vietos, kur vyks paroda.
Koncepcinio modelio dizainą sukūrė Gregory Guillaume – „Kia“ Europos padalinio vyriausiasis dizaineris.
„Niro“ nėra baisios net ir moderniausio vairuotojo užgaidos.
Frankfurte debiutuosiantis „Niro“ padės įvertinti potencialių būsimųjų modelių pirkėjų reakcijas ir lūkesčius.Kaip „Alfa Romeo“ planuoja patrigubinti pardavimus „Fiat-Chrysler“ vadovas Sergio Marchionne planuoja per tris metus „Alfa Romeo“ markės pardavimus padidinti net tris kartus, tačiau skeptikai mano, kad šis planas yra pernelyg ambicingas.
Vis dėlto „Alfa Romeo“ vadovas Louisas-Carlas Vignonas neabejoja savo boso strategijos pagrįstumu.
Šiuo metu „Alfa Romeo“ automobiliai parduodami tik sunkumų kamuojamoje Europos rinkoje ir čia siūlomi tik du modeliai – mažas hečbekas „MiTo“ ir kompaktinis hečbekas „Giulietta“.
L.C.Vignonas mano, kad turėdama naujų modelių ir pradėjusi veikti naujose rinkose, pavyzdžiui, JAV, markė galėtų smarkiai padidinti pardavimų apimtis ir galbūt netgi viršyti S. Marchionne minėtą 300 tūkst. vnt.
L.C.Vignonas pastebi, kad su esamais modeliais ir geografine aprėptimi „Alfa Romeo“ konkuruoja tik maždaug 5% pasaulinės rinkos, tuo tarpu iki 2016 m. tikimasi varžytis jau 32% pasaulinės rinkos.
Pernai „Alfa Romeo“ pardavė 101 tūkst. automobilių, iš jų 90% buvo realizuota Europoje.
Siekdama sumažinti priklausomybę nuo Senojo žemyno, „Alfa Romeo“ ketina šiemet sugrįžti į JAV rinką, kur šios markės automobiliais neprekiaujama nuo pat 1995 m. Vis dėlto L.C.Vignonas mano, kad markės žinomumas kitapus Atlanto dar yra pakankamas.
Lapkričio mėnesį vyksiančioje Los Andželo parodoje „Alfa Romeo“ ketina pristatyti mažą sportišką kupė 4C.
Kovo mėnesį vykusioje Ženevos automobilių parodoje „Alfa Romeo“ pademonstravo ypatingą pirmąją 4C seriją, kuri turi anglies pluošto galinį spoilerį ir priekinių žibintų apvadus.
Kiek vėliau bus galima užsisakyti įprastinį 4C, kuris kainuos apie 55 tūkst. eurų (190 tūkst. Lt).
Iki kitų metų pabaigos ketinama pasiūlyti ir 4C targa versiją su nuimamu anglies pluošto stogu.
Vis dėlto 4C yra skirtas markės įvaizdžiui gerinti, o ne pardavimams didinti: šiemet ketinama pagaminti tik 700 vnt., o per visą septynių metų gamybos ciklą – 26 tūkst. vnt.
Prie „Alfa Romeo“ pardavimų didinimo labiausiai turėtų prisidėti vidutinio dydžio modelis „Giulia“, tačiau jo debiutas vis nukeliamas.
„Alfa Romeo“ planuoja ir didelį galiniais ratais varomą sedaną, kuris bus giminingas naujajam „Maserati Ghibli“ ir turėtų konkuruoti su 5 serijos BMW ir „Audi A6“.
Tiek „Giulia“, tiek ir didelis sedanas turėtų debiutuoti po dviejų metų.
Tikimasi, kad „Giulia“ metiniai pardavimai sieks 100 tūkst. vnt., o didelio sedano – 30 tūkst. vnt.
L.C.Vignonas pastebi, kad „Giulia“ sedanas yra labai reikalingas JAV ir Azijos-Ramiojo vandenyno regione, tuo tarpu „Giulia“ universalas veikiausiai bus parduodamas tik Europoje.
2015 m. „Alfa Romeo“ ketina pasiūlyti ir dvivietį galiniais ratais varomą roadsterį, kuris kuriamas kartu su „Mazda“ ir bus gaminamas Japonijoje, toje pačioje gamykloje kaip ir MX-5.
„Alfa Romeo“ dar žada pasiūlyti ir vidutinio dydžio visureigį, tačiau nėra aišku, ar visi šie ambicingi planai virs realybe.Geriausios automobilių nuomos bendrovės pagal vokiečius Vokietijos aptarnavimo kokybės institutas drauge su televizijos „n-tv“ naujienų kanalu atliko tyrimą, siekdami išsiaiškinti, kuri iš 7 didžiausių automobilių nuomos bendrovių teikia geriausias paslaugas.
Ne tik Lietuvoje, bet ir visame pasaulyje sparčiai populiarėja trumpalaikė automobilių nuoma.
Pavyzdžiui, Vokietijoje vien per praeitus metus privatūs asmenys daugiau nei 4 milijonus kartų išsinuomojo automobilį.
Siekdami tai išsiaiškinti, Vokietijos aptarnavimo kokybės institutas (Deutsches Institut für Service-Qualität, DISQ) drauge su televizijos „n-tv“ naujienų kanalu atliko septynių didžiausių Vokietijoje veikiančių automobilių nuomos bendrovių išsamų tyrimą.
Atlikus tyrimą paaiškėjo, kad palyginti su 2012 metais, padidėjo klientų, patenkintų aptarnavimo kokybe, skaičius.
Tarp mažiausią ir didžiausią kainą siūliusių bendrovių nuomos kainų skirtumas siekė net 32 procentus, tuo tarpu savaitgaliais šis atotrūkis, nuomojantis vidutinės klasės automobilį, pasiekdavo net 56 proc.
Atlikus tyrimą geriausia automobilių nuomos kompanija buvo pripažinta SIXT bendrovė.
Įmonė šia nominacija džiaugėsi ir pernai, ir 2010 metais.
Jos darbuotojai kruopščiausiai atsakydavo į elektroninius laiškus, taip pat testuotojams labiausiai patiko aiški ir paprasta SIXT internetinė svetainė.
„SIXT aukščiausio įvertinimo nusipelnė dėl išskirtinės aptarnavimo kokybės, palankių kainų ir puikios komunikacijos elektroniniu paštu ir telefonu.
Taip pat įvertinome tai, kad SIXT interneto svetainėje skelbiama informacija apie papildomų paslaugų kainas, o tai įrodo, kad orientuojamasi į kokybišką klientų aptarnavimą“, – sakė Markusas Hameris, Vokietijos aptarnavimo kokybės instituto vadovas.
Antroje vietoje liko nuomos bendrovė „Enterprise“.
Trečioje vietoje atsidūrė „Hertz“.
Septynių didžiausių automobilių nuomos bendrovių tyrimą atliko Vokietijos aptarnavimo kokybės instituto darbuotojai.
*Aukštesnę galutinę vietą lėmė bendras surinktų balų kiekis **Galutinė vieta nebuvo skirta, nes „Buchbinder" kompanija internetinėje svetainėje siūlo ne visų klasių automobilius *Maksimalus įvertinimas - 100 balų *Maksimalus įvertinimas - 100 balų ** Sąlygos nebuvo vertinamos, nes „Buchbinder" kompanija internetinėje svetainėje siūlo ne visų klasių automobiliusUž vardinius numerius V0DKA prašo 15 tūkst. Lt Šie­met VĮ „Re­gi­tra“ iš­da­vė 54 var­di­nius au­to­mo­bi­lių vals­ty­bi­nius nu­me­rius.
Iš­skir­ti­nis rai­džių ir skai­čių de­ri­nys – ori­gi­na­lus, bet ne­pi­gus at­ri­bu­tas, rašo „Lietuvos žinios“.
Pa­si­tei­ra­vus kai­nų, svetainės įkūrėjas Tomas Bla­žys ti­ki­no tik tar­pi­nin­kau­jąs – pats nu­me­rių ne­par­duo­dąs: „Be­si­do­min­čių­jų yra nuo­lat, bet kai­na daž­niau­siai at­bai­do.Tokią galimybę turi ir greitį mėgstantys Lietuvos vairuotojai.
Šį sezoną vienintelė Lietuvoje „Nemuno žiedo“ lenktynių trasa kartu su partneriais organizuoja „Open Track Day“ renginius.
Praeitą sekmadienį, rugsėjo 1 dieną, vykusiame renginyje dalyvavo daugiau negu 70 dalyvių, tačiau rimtesnių incidentų neužfiksuota.
Kad šis renginys padeda sumažinti agresyvų vairavimą keliuose pritaria ir renginį globojantis Lietuvos respublikos Kūno kultūros ir sporto departamentas, bei Všį „Baltic Car Racing“.
Šią vasarą vyko nemokami teoriniai kursai su gerai žinomu sportinio vairavimo instruktoriumi Jonu Dereškevičiumi.
Kitas „Open Track Day“ renginys vyks jau šį sekmadienį, rugsėjo 8 dieną.Konkursą kartu su „Toyota“, Susisiekimo ministerija, šalies automobilių kelių direkcija ir AB „Lietuvos geležinkeliai“ rengia Lietuvos žurnalistų autoklubas.
Konkurso „Geriausias Lietuvos vairuotojas 2013“ dalyvių registracija tęsis iki rugsėjo 27-osios.
Atrankos etapai – penkiuose miestuose Renginys pirmą kartą startuoja Druskininkuose.
Rugsėjo 14 dieną, 12 valandą, šio miesto T. Kosciuškos gatvėje organizatoriai laukia visų norinčiųjų dalyvauti bei žiūrovų, kuriems žadamas intriguojantis „Proto mūšis“ automobiline tema.
„Šiemet konkurso dalyvių laukia dvi bene didžiausios naujovės, - sako projekto kuratorius, Lietuvos žurnalistų autoklubo prezidentas Valdas Valiukevičius.
Be portalo DELFI konkurso registraciją jau paskelbė ir radijo stotis FM 99.
Informacija apie atrankos etapus: Pirmasis atrankos etapas vyks rugsėjo 14 d. 12 valandą Druskininkuose, specialiai konkursui skirtoje erdvėje priešais „Reginos“ viešbutį (T.
Kosciuškos g.3) Antrasis etapas – rugsėjo 15 d. 12.00 val. 
Alytuje, aikštėje prie SavivaldybėsTrečiasis – rugsėjo 21 d. 12.00 val. 
Tauragėje, Pilies aikštėjeKetvirtasis – rugsėjo 22 d. 12.00 val. 
Klaipėdoje šalia prekybos centro „Studlendas“Penktasis – rugsėjo 28 d. 12.00 val. 
Radviliškyje, traukinių stotyje prie paminklinio garvežio Renginio superfinalas, kuriame paaiškės konkurso nugalėtojas ir prizininkai, rugsėjo 29 d., sekmadienį, 12.00 val bus surengtas Jonavoje, Sąjūdžio aikštėje.
Konkurso nugalėtojų ir prizininkų laukia ne tik įspūdingi prizai - Susisiekimo ministro ir Lietuvos žurnalistų autoklubo taurės, bet ir tokios praktiškos bei egzotiškos dovanos kaip kelionė į Ženevos automobilių saloną, duris atversiantį 2014 m. kovą, savaitgalis su naujausiu „Toyota“ automobiliu ir kitos.
Tarp nelegalių lenktynininkų ir policijos plieskiasi karas Šiauliuose, Zoknių mikrorajone, apleistame lėktuvų pakilimo take, penktadienio vakarais gaudžia automobilių varikliai.
Persekios policija Praėjusią savaitę greičio išsiilgusių šiauliečių sambūrį sudrumstė į Zoknius atvykę du policijos pareigūnų ekipažai.
„Tai nėra lenktynių vieta (apleistas Zoknių pakilimo takas – Etaplius.lt).
Žinojome vietą ir laiką, nuvažiavome pasižiūrėti, kad lenktynės nevyktų“, – naujienų portalui Etaplius.lt sakė Šiaulių apskrities vyriausiojo policijos komisariato Kelių policijos biuro viršininkas Kęstutis Dičius ir pažymėjo, kad greičio viršijimo atvejų netoleruos net uždaroje teritorijoje.
Šiaulių oro uosto direktorius Romas Mikšys Etaplius.lt tiksliai negalėjo pasakyti, tačiau užsiminė, kad teritorija, kurią pamėgo adrenalino entuziastai priklauso ne miestui, o yra perduota Lietuvos kariuomenės karinių oro pajėgų aviacijos bazei.
Pasak R. Mikšio, teritoriją planuojama aptverti, todėl šiauliečiai ten lenktyniauti veikiausiai nebegalės.
Praėjusiais metais, kai Zoknių mikrorajone darbininkai vykdė žemės kasimo darbus, prie įvažiavimo į apleistą lėktuvų pakilimo taką buvo pastatyti automobilių eismą draudžiantys ženklai.
Jei išvaikys – lenktyniaus kitur Lietuvos automobilių „drago“ lenktynių galingiausių automobilių klasės vicečempionas šiaulietis Kastytis Volbekas Etaplius.lt teigė, kad nelegaliose lenktynėse galioja savos taisyklės.
Jei kas nors įvyksta (liepos mėnesį Zokniuose nukentėjo su automobiliu susidūręs motociklininkas – Etaplius.lt),
K. Volbekas Zokniuose besirenkantiems greičio fanatikams kur kas geriau pažįstamas kaip galingo „Nissan GT-R“ vairuotojas.
Jei išgins iš Zoknių, žmonės tikrai nenustos lenktyniauti, ras kur tai daryti“, – samprotavo pašnekovas.
Pavyzdžiui, Amerikoje ar Rusijoje lenktyniaujama gatvėse, kur iki nelaimės tik vienas žingsnis“, – Etaplius.lt pasakojo daugkartinis Lietuvos automobilių ralio čempionas Giedrius Kriptavičius.
G. Kriptavičius įsitikinęs, kad traukos lenktynės, kol jos niekam nekelia pavojaus, yra geras dalykas. Seimo narei jauni vairuotojai atrodo girti net su 0 promilių Seimo narei Larisai Dmitrijevai pradedantieji vairuotojai, taksistai bei motociklų aistruoliai atrodo neblaivūs, net jeigu alkoholio koncentracija jų kraujyje ar iškvėptame ore siekia 0 promilių.
Dėl to nustebo DELFI skaitytojas Tomas, pažymėjęs, kad pagal tokį projektą 0 promilių alkoholio koncentracija jau laikoma neblaivumu.
- stebėjosi Tomas.
Seimo narė L. Dmitrijeva sako, kad pateikiant įstatymo pataisos projektą paprasčiausiai įsivėlė klaida.
„Jeigu yra ta mažiukė klaida, tai pataisysime“, - sakė L. Dmitrijeva.Laukimas baigtas: „Regitra“ atnaujino vairuotojo pažymėjimų išdavimą Antradienį VĮ „Regitra“ atnaujino vairuotojo pažymėjimų išdavimą.
Jų gamyba pradėta iškart po to, kai viešojo pirkimo konkursą laimėjusi bendrovė įmonei pateikė naujausią ES pavyzdį atitinkančius vairuotojo pažymėjimų blankus.
Tikiuosi, įmonė padarys viską, kad atgautų pastaruoju metu susvyravusį vartotojų pasitikėjimą ir pasitenkinimą jos teikiamomis paslaugomis“, – teigia ministras D. A. Barakauskas.
VĮ „Regitra“ planuoja sutvarkyti darbo procesą taip, kad tūkstančiai vairuotojų atsiimtų pažymėjimus kaip galima greičiau.
Pažymėjimų teko laukti iki mėnesio DELFI primena, kad rugpjūčio viduryje „Regitra“ perspėjo, jog sutrikus vairuotojo pažymėjimų išdavimo sistemai, vairuotojo pažymėjimų išdavimas vietoj įprasto 10 dienų laikotarpio gali pailgėti iki mėnesio.
„Regitra“ aiškino, kad nesklandumų vairuotojo pažymėjimų išdavimo sistemoje atsirado pristigus polikarbonatinių nustatyto Europos Sąjungos (ES) pavyzdžio vairuotojo pažymėjimų blankų, kuriuose lazerine graviravimo įranga įrašomi vairuotojo duomenys.„Nuoširdžiai užjaučiame rugsėjo 5-ąją ties Ukmerge autoįvykyje nukentėjusius žmones.
Dalijamės skaustu su liepos 25-ąją Vilniaus prieigose žuvusiųjų šiame kelyje artimaisiais“, - sakė AB „Panevėžio keliai“ atstovė ryšiams su visuomene Rasa Čepienė.
Visus sukrėtusios skaudžios nelaimės magistralėje A2 verčia dar kartą priminti, kad kelyje išdėstyti eismą reguliuojantys ženklai yra ne puošybos elementas, o priemonės, įsakmiai nurodančios, kaip, kuria juosta, kokiu greičiu vairuotojas turėtų važiuoti, kaip gali manevruoti.
Liepos 1 d. darbai prasidėjo kairėje magistralės pusėje, ruože nuo 31,00 iki 36,00 km.
Lygiagrečiai pradėta tilto per Musę 34,10 km kairėje kelio pusėje rekonstrukcija.
Nuo liepos 12-osios dėl Dukstynos viadukų kelio 74,68 km rekonstrukcijos, apribotas eismas dešinėje kelio pusėje esančiu viaduku.
Eimo ribojimai taikomi ir po Dukstynos viadukais esančiame kelyje Kaunas-Zarasai-Daugpilis, atkarpoje, kuri siejasi su viadukų rekonstrukcija.
Nuo liepos 13-osios darbai vykdomi dešinėje magistralės pusėje, ruože nuo 17,00 iki 21,01 km.
Šiame ruože eismas bus draudžiamas iki lapkričio.
Rugpjūčio 26 d. prasidėjo darbai magistralės ruože nuo 72,08 iki 76,16 km, kairėje kelio pusėje.
Darbus planuojama baigti spalio mėnesį Rekonstruojami šiame ruože esantys tiltai per Šventąją 72,84 km kairėje ir dešinėje kelio pusėse.
Dešinioji tilto pusė bus rekonstruojama kitais metais.
Liepos mėnesį darbai pradėti ruože nuo 65,64 iki 68,78 km, dešinėje kelio pusėje.
Darbai dešinėje magistralės pusėje esančiame ruože nuo 31,00 iki 33,82 km bus vykdomi 2014 metais.
Projekto vykdymo metu magistralės Vilnius-Panevėžys danga rekonstruojama 7 ruožuose, kurių bendras ilgis – beveik 26 kilometrai.
Lygiagrečiai rekonstruojami tame pačiame kelyje esantys tiltas per Musę 34,10 km kairėje kelio pusėje, tiltai per Šventąją 72,84 km kairėje ir dešinėje kelio pusėse ir Dukstynos viadukai 74,68 km kairėje ir dešinėje kelio pusėse.
Darbai vykdomi magistralės dalyje nuo Vilniaus iki Ukmergės.Per vasarą policijai įkliuvo 2065 neblaivūs vairuotojai Šią vasarą nuo gegužės 31-osios kiekvieną savaitgalį vykdomų reidų metu, kai tikrinamas transporto priemonių vairuotojų blaivumas, išaiškinti 2 065 neblaivūs vairuotojai (patikrinta 85 017 vairuotojų), 987 neblaivūs dviračių vairuotojai ir 21 neblaivus vadeliotojas.
Dėl apsvaigimo nuo narkotinių ar kitų psichiką veikiančių medžiagų Panevėžio apskrityje buvo patikrintas 1 vairuotojas (įtarimas pasitvirtino).
Daugiausia neblaivių vairuotojų išaiškinta Kauno apskrities vyriausiojo policijos komisariato prižiūrimoje teritorijoje - 32, Vilniaus - 25, Klaipėdos - 22.
Sunkiai apgirtę vairuotojai sulaikyti Klaipėdos apskrities vyriausiojo policijos komisariato prižiūrimoje teritorijoje - 5, Alytaus ir Marijampolės - po 4, Šiaulių - 3, Vilniaus, Kauno, Panevėžio, Tauragės ir Utenos - po 2, Telšių - 1. Neblaivių dviračių vairuotojų daugiausia nustatyta Utenos apskrities vyriausiojo policijos komisariato prižiūrimoje teritorijoje - 18, Šiaulių ir Marijampolės - po 10, Klaipėdos ir Alytaus - po 9. Rugpjūčio 26-rugsėjo 2 dienomis, policijos pareigūnai išaiškino 534 vairuotojų ir 54 keleivių saugos diržų nenaudojimo atvejus, 12 vaikų vežimo automobiliuose taisyklių pažeidimų, 8 motociklų vairuotojų bei 13 mopedų vairuotojų ir 2 mopedų keleivių saugos šalmų, 12 dviračių vairuotojų saugos priemonių (atšvaitų) nenaudojimo atvejų.
Rugpjūčio 29-rugsėjo 1 dienomis išaiškinti 8 pavojingo ir 2 chuliganiško vairavimo atvejai.„Dažnai vairuotojai, važiuodami įkalnėn, mėgina padidinti greitį, o tai labai neefektyvu, – sako „Volvo Trucks“ vairuotojų mokymų programos vadovas Andrew Lowas.
„Tikslas yra paversti kalną lyguma, – prideda A. Lowas.
Kad vairuotojai galėtų optimizuoti degalų sąnaudas važiuodami įkalnėn, „Volvo Trucks“ sukūrė naują „I-See“ sistemą, kuri važiuojant kalvomis valdo pavaros parinkimą, greitį ir stabdymą varikliu.
Jei sunkvežimyje yra „I-Shift“ ir jei manote, kad galite pakilti įkalnėn nejungdami žemesnės pavaros, galite ją užfiksuoti.Techninės apžiūros centrai, kurių nevargina „gyvosios eilės“ Vairuotojai Lietuvoje nevengia skųstis ilgomis eilėmis prie techninės apžiūros centrų, tačiau tik dalis jų prieš apžiūras pagalvoja, kaip galėtų sutaupyti laiko.
Pirmasis tokios sistemos pavyzdys – šią vasarą Vilniaus pašonėje atidaryta įmonės „Tuvlita“ Nemenčinės techninės apžiūros stotis (TAS).
Sostinėje, be minėtos naujai atidarytos Nemenčinės TAS (Vilkaraisčio g. 8), šiuo metu klientai iš anksto registruojami bendruoju telefonu 8 5 2661122 Viršuliškių (Viršuliškių skg.
36) ir Naujosios Vilnios (Linksmoji g. 5) techninės apžiūros stotyse.
Pasak Kauno techninės apžiūros centro direktoriaus Gintaro Ciegio, iš anksto užsiregistravusieji telefonu 8-37-750933 vairuotojai laukiami Vilijampolės TAS (Raudondvario pl.
234, Kaunas).
Kad išvengtume nemalonių situacijų, TA stotyse pakabinome stendus, informuojančius apie pirmumo teisę užsiregistravusiems iš anksto“, - teigia Tauragės TAC vadovas Stanislovas Daukšas.
„Transeksta“ žada, kad jau greitai šalies vairuotojai iš anksto į techninę apžiūrą galės registruotis internetu.
„Išankstinė registracija ne tik optimizuoja klientų srautus, bet ir turi daugiau pranašumų, kaip antai, sudaro galimybę atsiųsti klientams priminimą apie suderintą TA laiką, taip išvengiant prastovų, pasigilinti į apžiūroje laukiamos transporto priemonės techninės būklės istoriją ir pan.,“ - teigia asociacijos „Transeksta" direktoriaus pavaduotojas Audrius Glėbus.
Vilnius: Viršuliškių TAS (Viršuliškių skg.
36), Naujosios Vilnios TAS (Linksmoji g. 5), Nemenčinės TAS (Vilkaraisčio g. 8) - 8 5 2661122.2.
Kauno Vilijampolės TAS (Raudondvario pl.
234, Kaunas) 8-37-7509333.
Klaipėdos TAS (Šilutės pl.
Marijampolės TAC (Gamyklų g. 4) 8343 98733 (darbo dienomis nuo 9 iki 17 val.).
5. Tauragės TAC, (Melioratorių g 14) 844 679031 (darbo dienomis).
6. Raseinių TAS, (Vilniaus g.3G) 842 870495 (darbo dienomis).
7. Jurbarko TAS, (Pramonės g. 1) 844 772836 (darbo dienomis).8.
Šiaulių TAS (Vilniaus g.8) 8421-598169, 8421-5094069.
Šilalė pirmadieniais 8 449 7452510.
Šilutė pirmadieniais 8 441 62395 11.
Alytus, Druskininkai, Lazdijai, Prienai ir Varėna - internetu www.apziura.lt.
Ragina vairuoti be pykčio „Lietuvos keliuose eismo dalyviams bus saugiau, jei kiekvienas vairuotojas suvoks, kad mandagumas prie vairo nieko nekainuoja ir lengvina vairavimą“, – pasirašęs bendradarbiavimo susitarimą su bendrove „Lietuvos draudimas“ socialinei kampanijai „Nulis pykčio“ vykdyti teigė susisiekimo ministras Rimantas Sinkevičius.
Tad esame įsitikinę, kad socialinė kampanija „Nulis pykčio“ tikrai prisidės prie avaringumo Lietuvos keliuose mažinimo“, – sakė ministras.
Susisiekimo ministerija ir Lietuvos automobilių kelių direkcija prie Susisiekimo ministerijos, bendradarbiaudama su bendrove „Lietuvos draudimas“, ketina įrengti informacinius stendus tose gyventojų pasiūlytose kelių ruožuose, kur dažniausiai patiriami vairuotojų pykčio protrūkiai.
Lietuvos vairuotojų, sėdę prie vairo, bent kartais patiria neigiamas emocijas – pyktį, susierzinimą, išgąstį ar stresą.
Mašinas ardo taip, kad Lietuva tampa senų automobilių dalių sąvartynu Kasmet Lietuvoje išardoma apie 50-60 tūkst. tonų automobilių, iš kurių lieka maždaug 18 tūkst. tonų nevertingų atliekų, dažnai išmetamų tiesiog į pakelėse arba pamiškėse arba nukeliaujančių į buitinių atliekų sąvartynus.
Specialistai įspėja, kad artimiausiu metu nepakeitus situacijos, Lietuva gali tapti senų automobilių dalių sąvartynu.
Aplinkosaugininkams kelia nerimą tai, kad Lietuvoje nelegaliai ardomų automobilių kiekiai mažėja labai lėtai.
Gamintojų ir Importuotojų asociacijos direktorius Alfredas Skinulis sako, jog tokia situacija susiklostė dėl to, kad Lietuvoje iki šiol tinkamai neveikia automobilių atliekų tvarkymo sistema, nes ne visi importuotojai finansuoja tą sistemą.
„Visi seni automobiliai turi būti tinkamai surenkami ir išardomi, dalys naudojamos pakartotinai arba perdirbamos, bet tvarkymo sistemai įgyvendinti labai trukdo neatsakingi transporto priemonių importuotojai, kurie neprisideda ir nefinansuoja transporto priemonių tvarkymo sistemos“, – sako Gamintojų ir Importuotojų Asociacijos direktorius Alfredas Skinulis.
Ji šiemet vyks nuo rugsėjo 4 iki lapkričio 29 dienos, jos metu ne tik galima atsikratyti seno automobilio, bet ir laimėti prizų – „Lietuvos draudimo“ vairuotojų civilinės atsakomybės draudimą metams, apsilankymą pramogų parke, kino bilietų, elektrinių virdulių, kelionės krepšį, ir pan. Asmenys, norintys priduoti savo seną automobilį arba pateikti informaciją apie viešose vietose paliktą nebenaudojamą transporto priemonę ar nelegalia veikla užsiimančius asmenis, gali kreiptis mob. Panevėžyje prie vairo įkliuvusiam neblaiviam chuliganui gresia itin griežta bausmė Rugpjūčio 26-rugsėjo 1 dienomis Panevėžio apskrities vyriausiojo policijos komisariato pareigūnai tikrino transporto priemonių vairuotojų pavojingą ir chuliganišką vairavimą.
Panevėžio apskrityje nustatyti 194 Kelių eismo taisyklių (KET) pažeidėjai, iš kurių - 105 Panevėžio mieste ir rajone, 45 - Biržų, 24 - Kupiškio, 12 - Pasvalio, 8 - Rokiškio rajonuose.
Panevėžio apskrities vyriausiojo policijos komisariato pareigūnai primena, kad pavojingai ar chuliganiškai vairuojant keliama grėsmė ne tik sau, bet ir aplinkiniams.
Palyginimui, VMI duo­me­ni­mis, 2008 me­tais iš KET pa­žei­dė­jų bu­vo su­rink­ta 107,5 mln. li­tų bau­dų, o per­nai pa­žei­dė­jai į biu­dže­tą su­mo­kė­jo 64,8 mln. li­tų, rašo „Lietuvos žinios“.
Lie­tu­vos ke­lių po­li­ci­jos tar­ny­bos (LKPT) vir­ši­nin­ko pa­va­duo­to­ją lai­ki­nai pa­va­duo­jan­tis vy­riau­sia­sis spe­cia­lis­tas Ry­tis Vo­sy­lius pa­tvir­ti­no, kad bau­dų ne­su­rin­ki­mo prob­le­ma tar­ny­bai nė­ra pa­slap­tis.
Ta­čiau su­mo­ka­mų bau­dų bend­rą dy­dį la­bai ko­re­guo­ja vai­ruo­to­jams tai­ko­ma iš­im­tis“, - tei­gė LŽ pa­šne­ko­vas.
Jis tu­rė­jo gal­vo­je 2011-ųjų ko­vo 1-ąją įsi­ga­lio­ju­sį KET pa­kei­ti­mą, ku­ria­me sa­ko­ma, jog „...as­muo per 10 dar­bo die­nų ga­li sa­vo no­ru su­mo­kė­ti bau­dą, ly­gią pu­sei mi­ni­ma­laus jos dy­džio“.
Ir nors iš­im­tis ga­li bū­ti tai­ko­ma tik­ vie­ną kar­tą per me­tus nu­si­žen­gu­siam vai­ruo­to­jui, ku­rio bau­da už pa­da­ry­tą KET ar ki­tą pa­žei­di­mą ne­vir­ši­ja 3 tūkst. li­tų, taip pat – jei ša­lia pa­grin­di­nės sank­ci­jos nė­ra nu­ma­ty­ta pa­pil­do­mų, ja, anot R. Vo­sy­liaus, pa­si­nau­do­ja tiek daug pa­žei­dė­jų, kad yra žlug­do­mi iš­anks­ti­niai biu­dže­to pa­ja­mų iš bau­dų ir kon­fis­ka­ci­jų su­trin­ki­mo pla­nai.
Tad pa­ja­mų, ku­rias nu­rė­žia iš­im­tis, ne­ats­ve­ria ne­tgi tais pa­čiais 2011-ai­siais pa­di­din­tos bau­dos.
An­tai ko­men­ta­to­rius An­ta­nas vi­sai ne­se­niai iš­sa­kė sa­vo nuo­mo­nę apie pras­tą Aly­taus švie­so­fo­rų dar­bą.
Ne­pa­to­gu­mas „No­riu pa­ste­bė­ti, kad Aly­taus mies­te vi­siš­kai ne­su­de­rin­tas švie­so­fo­rų dar­bas“, – pa­reiš­kė skai­ty­to­jas An­ta­nas.
Pa­sak aly­tiš­kio, pa­vyz­džių aps­tu: „Pra­de­di va­žia­vi­mą nuo „Ri­mi“ (Pu­ti­nų mik­ro­ra­jo­ne – I.M.).
Tas pats ir prie Pul­ko gat­vės san­kry­žos, nes ir vėl rau­do­nas“, – net ir ne­vai­ruo­jan­čiam aiš­kus pa­aiš­ki­ni­mas skam­ba iš skai­ty­to­jo lū­pų.
An­ta­nas tik­ras, kad dau­ge­ly­je san­kry­žų mū­sų mies­te bū­tų ga­li­ma to­bu­lin­ti eis­mą, jis siū­lo įreng­ti pa­pil­do­mą žen­klą, lei­džian­tį suk­ti į de­ši­nę, t. y. pa­pil­do­mą sek­ci­ją.
Aly­taus mies­to sa­vi­val­dy­bės ad­mi­nist­ra­ci­jos Mies­to ūkio sky­riaus vy­riau­sia­sis spe­cia­lis­tas Al­gis Ul­čic­kas pa­ti­ki­no, kad ši ne­su­de­rin­tų švie­so­fo­rų sig­na­lų pro­ble­ma jiems ži­no­ma, mat kiek­vie­ną ry­tą sky­riaus spe­cia­lis­tai ap­va­žiuo­ja mies­tą tik­rin­da­mi ir švie­so­fo­rų dar­bą, ir ap­švie­ti­mą, ir ki­tus tech­ni­nius da­ly­kus: „Mes pa­tys la­bai no­ri­me, kad mi­ni­ma­me ruo­že vai­ruo­to­jams bū­tų pa­to­giau va­žiuo­ti.
Sau­gaus eis­mo ko­mi­si­jai pa­siū­ly­ta ten su­re­gu­liuo­ti švie­so­fo­rus, ta­čiau tam rei­kia skir­ti sa­vi­val­dy­bės biu­dže­to lė­šų ir su­lauk­ti Nau­jo­sios gat­vės ruo­žo ati­da­vi­mo nau­do­ti.
Apie „ža­lių­jų ban­gų“ įren­gi­mą ne kar­tą bu­vo pra­bil­ta ir di­džiuo­siuo­se Lie­tu­vos mies­tuo­se, to­kie mo­de­liai vei­kia dau­ge­ly­je Eu­ro­pos mies­tų.
Vis­gi prie­žas­tis, ko­dėl Dzū­ki­jos sos­ti­nėje apie tai dar tik gal­vo­ja­ma, – pi­ni­gai ir lai­kas.
Kaip už­tik­ri­no Aly­taus mies­to sa­vi­val­dy­bės ad­mi­nist­ra­ci­jos di­rek­to­riaus pa­va­duo­to­jas Ja­nis Lau­ri­nai­tis, ei­nan­tis ir Sau­gaus eis­mo ko­mi­si­jos pir­mi­nin­ko pa­rei­gas, mies­te­lė­nai jau grei­tai ga­li su­lauk­ti sklan­des­nio švie­so­fo­rų dar­bo: „Sau­gaus eis­mo ko­mi­si­ja to­kiam „ža­lio­sios ban­gos“ siū­ly­mui pri­ta­rė, ta­čiau tech­niš­kai dar rei­kia ati­duo­ti Nau­jo­sios gat­vės ruo­žą, tuo­met bus ga­li­ma im­tis ben­drų gat­vės švie­so­fo­rų su­de­ri­ni­mo veiks­mų.
Tačiau VPSC atstovas Mindaugas Rusteika teigia, kad Lietuvoje yra 107 psichikos sveikatos centrai (PSC), o depresiją diagnozuoti ir gydyti gali ir šeimos gydytojas.
Komentuodamas naujienas, kad depresija sergančių žmonių mūsų šalyje per 11 metų padaugėjo nuo 380 iki 750 šimtui tūkstančių, specialistas sako, kad reikėtų pasižiūrėti, kaip Lietuva atrodo PSO ir ES šalių duomenų kontekste.
Serga 1,5 mlrd. pasaulio žmonių Anot M. Rusteikos, PSO duomenimis, daugiau kaip 1,5 mlrd. žmonių serga psichikos sutrikimais ir trys ketvirtadaliai iš jų gyvena išsivysčiusiose šalyse.
Naujausiais Psichikos sveikatos organizacijos duomenimis, per praėjusius metus ES šalyse net 27 proc.
18 proc. – du tokius sutrikimus, o 14 proc. – tris ir daugiau šių sutrikimų“, – LRT radijo laidai „60 minučių“ vardija pašnekovas.
Daugiausia antidepresantų Europoje vartoja portugalai (15 proc.) ir lietuviai (11 proc.) – tai dvigubai daugiau negu ES vidurkis.
Jis atkreipia dėmesį, kad, PSO duomenimis, Europoje nepakankamą gydymą nuo sunkios didžiosios depresijos gauna 45 proc. žmonių, nerimo sutrikimų – 62 proc., panikos sutrikimų – 47 proc., o nuo priklausomybės nuo alkoholio – net 92 proc.
Lietuvoje pagalbą gauti lengviau Pasak mediko, Lietuvos psichikos sveikatos rodikliai (savižudybių skaičius, alkoholio vartojimo mastai, prievartos ir agresijos tarp individų paplitimas) tikrai prasti.
Priklausomybė nuo alkoholio – tarp „pirmaujančių“, o prievartos ir agresijos tyrimai rodo, kad paauglių ir jaunų žmonių žmogžudysčių skaičius dvigubai viršija ES vidurkį.
O Švedijoje ir Čekijoje patyčias patyrė tik 20 proc. vaikų“, – apgailestauja M. Rusteika.
Jis sako, kad mūsų rodikliai panašūs į kitų Baltijos šalių, Rumunijos ir Bulgarijos.
Vis dėlto, M. Rusteikos teigimu, psichikos sveikatos pagalbos požiūriu mes esame pavyzdys netgi išsivysčiusioms ES šalims.
„Skiriamės tuo, kad 1997 m. buvo pradėti steigti psichikos sveikatos centrai, o 1999 m. tai tapo psichikos sveikatos priežiūros norma.
Paklaustas, galbūt depresija sergančių žmonių padaugėjo, nes ją diagnozuoti gali šeimos gydytojai, M. Rusteika sako, kad šuolis buvo didžiausias, kai pradėta steigti PSC.
„Šiuo metu Lietuvoje yra net 107 PSC.
Pasak jo, nuo kitų ES šalių mes skiriamės tuo, kad ten žmonės pirmiausia turi kreiptis į šeimos gydytoją, nes psichikos sveikatos specialistas yra aukštesnio lygio.
O patirtis rodo, kad šeimos gydytojai moka diagnozuoti, bet, deja, ne taip gerai, kaip psichikos sveikatos specialistai“, – neslepia M. Rusteika.
Gydoma ilgai Depresija, pasak M. Rusteikos, pasireiškia įvairiausiomis formomis.
Vis dėlto M. Rusteika ramina, kad antidepresantai yra grupė vaistų, kuri priklausomybės ir pripratimo nesukelia.Ankstyvieji plaučių vėžio simptomai: manė, kad šienligė Kai Karen Boniface vieną vasarą pradėjo kosėti ir dusti, ji iš karto atpažino ligos simptomus.
„Šie simptomai tęsėsi kelis mėnesius, bet jie man nekėlė jokių įtarimų: viskas buvo taip pat, kaip ir ankstesniais metais, kai prasidėdavo šienligė“, - sakė 53 metų Karen iš Dorseto grafystės Stadlando miesto.
Tačiau pačiai Karen nežinant, jai jau reiškėsi ankstyvieji plaučių vėžio ženklai, rašo dailymail.co.uk.
Nors Didžiojoje Britanijoje plaučių vėžys pagal sergamumą užima antrąją vietą, daugybė žmonių neatpažįsta jo simptomų, todėl liga diagnozuojama per vėlai, sako onkologė Rohit Lal iš Nacionalinės sveikatos tarnybos Gajaus ir Šv. Tomo fondo.
Didžiojoje Britanijoje tai daugiausia gyvybių nusinešanti vėžio rūšis tiek tarp vyrų, tiek tarp moterų.
R. Lal pripažįsta, kad ši liga sunkiai pastebima.
Tačiau žmonės pernelyg dažnai nenori varginti gydytojų tokiais nusiskundimais, sako Nacionalinės sveikatos tarnybos direktorius vėžio gydymo paslaugoms Seanas Duffy, pridurdamas, kad tai tik didina mirtingumą nuo šios vėžio formos.
Tačiau plaučių vėžys turi ir kitų, mažiau žinomų simptomų, į kuriuos žmonės dažnai neatkreipia dėmesio, sako R. Lal. Vienas iš jų yra suapvalėję rankų pirštų galai, tapę panašūs į kuoką.
Karen pirštų galai suapvalėjo maždaug po penkių mėnesių, kai ji pirmą kartą pajuto „šienligės“ simptomus.
Karen nustėro, kai rentgenograma parodė, kad jos dešiniajame plautyje išsikerojo vėžys.
Karen buvo skirtas tumpas chemoterapijos kursas ir po penkerių metų gydytojai paskelbė, kad vėžio ląstelių jos organizme nebeliko.
Karen pasisekė, bet R. Lal tvirtina, kad kitų pacientų atveju plaučių vėžio simptomai dažnai lieka nepastebėti.
Gydytojas nusiunčia juos persišviesti krūtinės ir kažką pamato ant plaučių viršaus“, - pasakojo R. Lal.
R. Lal pataria atkreipti dėmesį ir į krūtinės infekcijas, kurių neišgydo antibiotikų kursas.
Nerūkantys žmonės neturėtų galvoti, kad jiems plaučių vėžys negresia, priduria R. Lal. Nors rūkymas yra didžiausias rizikos faktorius (Karen rūkė 26 metus), vienas plaučių vėžio atvejis iš penkių diagnozuojamas nerūkantiems žmonėms. Lietuvoje neįgali, Airijoje – darbininkė Martynas, dirbantis Anglijoje, atvykęs į Lietuvą, skuba pas privatų kabinetą turintį odontologą, o į poliklinikas ir ligonines nė kojos nekelia.
Arūnas iš Norvegijos už Lietuvoje suteiktas paslaugas moka, o pinigus atgauna grįžęs dirbti į emigracijos šalį.
Violeta darbą baldų fabrike Airijoje nutraukia, kad grįžtų į Lietuvą, atliktų sveikatos patikrinimą ir prasitęstų neįgalumo pažymos galiojimą.
Gydosi įvairiai Jau 5 metus gyvenantis ir dirbantis Anglijoje Martynas DELFI pasakojo, kad nuo 2009 m., kai privaloma tapo deklaruoti išvykimą ir taip išvengti sveikatos draudimo mokesčio, kasmet grįžta į Lietuvą, veždamas šūsnį dokumentų, įrodančių, kad jis nėra bedarbis.
Lietuvoje beveik nebūnu, tai ir nesigydau ten, nebent pas odontologus privačiai nueinu, nes kur kas pigiau.
Grįšiu tik kitais metais, tai gal priims praėjusių metų dokumentus, o jei ne, tai teks susimokėti“, - svarstė jaunuolis.
Anglijoje jam už medicinos paslaugas mokėti nereikia – Martynas sveikatos draudimą turi ir ten – jis, kaip ir Lietuvoje, išskaičiuojamas iš atlyginimo.
Viename mažesniųjų Lietuvos miestų oficialiai gyvenanti 46 metų Violeta iš užsienio atvyksta kasmet – būtent tada, kai reikia išsitirti sveikatą.
Lietuvoje ji gauna neįgalumo pensiją, o Airijoje dirba baldų fabrike.
„Vaistų atsivežu iš Lietuvos, jei pritrūksta, prašau namiškių, kad atsiųstų.
Čia jie brangūs ir dažniausiai reikia gydytojo recepto“, - pasakojo Violeta.
Norvegijos statybų bendrovėje dirbantis Arūnas, tėvynėn grįžtantis kas kelis mėnesius, savo gyvenamąją vietą deklaravo toje šalyje, kurioje dirba, todėl mokėti už sveikatos draudimą Lietuvoje jam nereikia.
„Išsiregistravau iš Lietuvos, nes man neapsimoka – nereikia mokėti kas mėnesį beveik šimto litų.
Jei esi registruotas Norvegijoje, mokėti sveikatos draudimo atskirai nereikia – sumoka darbdaviai.
Kai būnu Lietuvoje ir tenka eiti pas gydytojus, už viską moku, tačiau Norvegijoje pateikiu čekius ir man visas išlaidas kompensuoja“, - sakė Arūnas.
Emigrantai elgiasi įvairiai: vieni gydosi užsienyje, ten, kur dirba, kiti – grįžta gydytis į Lietuvą“, - sako Valstybinės ligonių kasos ryšių su visuomene atstovė Lina Bušinskaitė.
„Privalomojo sveikatos draudimo įmokų mokėti nereikia asmenims, kurie išvažiavo iš Lietuvos ir apie gyvenamosios vietos pakeitimą deklaravo teisės aktų nustatyta tvarka.
Pasitaiko, kad šią pareigą nusprendusieji padirbėti užsienyje pamiršta, o grįžę į tėvynę tie „užmirštuoliai“ susiduria su problema – jie privalo sumokėti PSD įmokas už tuos laikotarpius, kuriais faktiškai Lietuvoje negyveno, nes mokesčius renkanti institucija to nežinojo ir emigravusiam asmeniui taikė prievolę mokėti sveikatos draudimo įmokas.
Tad paprasčiausias sprendimas – išvykstant deklaruoti išvykimą, o grįžus – deklaruoti gyvenamąją vietą Lietuvoje, laiku sumokėti privalomojo sveikatos draudimo įmokas ir tapti apdraustuoju.
Tik tuomet bus garantuojama teisė į valstybės laiduojamą medicinos pagalbą ir paslaugas susirgus“, - perspėjo L. Bušinskaitė.
Nemokamai gydysis greičiau Privalomasis sveikatos draudimas ne veltui taip vadinasi – drausti sveikatą reikia visiems Lietuvos gyventojams, tačiau vieniems juo pasirūpinti tenka patiems, o už kitus draudimu dažniausiai pasirūpina darbdavys.
Nedirbantiems, nesimokantiems, negaunantiems pašalpų ar pensijos, dirbantiems pagal verslo liudijimus reikia kas mėnesį savarankiškai Valstybinei ligonių kasai sumokėti 90 litų.
Emigrantai, nedeklaravę savo išvykimo iš Lietuvos arba darbo kitoje šalyje, laikomi bedarbiais, neįtrauktais į Darbo biržos sąrašus.
Dėl šios priežasties, 2009 m., kai įsigaliojo tvarka, kad už sveikatos draudimą nedirbantiems teks mokėti savarankiškai, emigracijos statistikos kreivės staigiai kilo aukštyn – visi susigriebė deklaruoti savo išvykimą ir išvengti beveik šimto litų dydžio išlaidų kas mėnesį.
Lietuvos Konstitucinis teismas nusprendė, kad tokia tvarka pažeidžia lygybės principus ir kad medicinines paslaugas gyventojai gali gauti iškart sumokėję vos vieno mėnesio įmoką.
Anksčiau jie turėjo reguliariai mokėti PSD mokestį, kad grįžę į Lietuvą, galėtų gauti nemokamą gydymą.
Sveikatos apsaugos ministras Povilas Andriukaitis siūlo lengvai pasiekiamų nemokamų paslaugų problemą spręsti dar vienu pakeitimu – norint jau rytoj gydytis už dyką, sumokėti tektų ne tik vieną mėnesinę įmoką, tačiau padengti visą įsiskolinimą su palūkanomis.
Medikams reikia mokytis papildomai Elektrėnų pirminės sveikatos priežiūros centre dirbanti Laimutė Ablingienė sakė sulaukianti nemažai pacientų emigrantų.
Turiu pacientų iš Naujosios Zelandijos, Kinijos, Japonijos, Zambijos, Nigerijos.
Pavyzdžiui, šiandien skambino dėl dviejų kūdikių, peršalusių Airijoje“, – vardijo ji.
Emigrantus gydantiems medikams tenka papildomai pasidomėti įvairiomis Lietuvai nebūdingomis ligomis.
Tai stengiuosi tokių atvejų išvengti“, – sakė L. Ablinginė.Vėžį išdavė spuogas ant nosies Pastebėjusi ant nosies spuogelį, Joy Yaffe (59 m.) ją užmaskavo ir trumpam pamiršo.
Bet praėjus pusmečiui, 2012 m. liepą spuogelis vėl atsirado toje pačioje vietoje, vėliau išnyko.
Laimė, J. Yaffe rūpinimasis oda išėjo į naudą, tiesa, ne visai taip, kaip ji tikėjosi.
Be to, darbo reikalais turėjau vykti į Milaną, paskui – į Niujorką“, – teigė J. Yaffe.
Visgi ji užsirašė biopsijai Milano dermatologijos institute.
Po operacijos laukė plastinė operacija Niujorke, per kurią prireikė šešių vietinės nejautros injekcijų ir 20 siūlių padengti 6 mm skersmens žaizdą.
Šiais metais paskelbta, kad Jungtinėje Karalystėje odos vėžiu serga tiek žmonių, kiek kartu sudėjus kitomis vėžio rūšimis. 2012 metais „Nature“ skelbtos vieno tyrimo išvados atskleidė: vaikams, gimusiems vyresnio amžiaus tėvams, labiau gresia autizmas ir šizofrenija – kas 16,5 metus (kalbant apie tėvo amžių) rizika padvigubėja.
Kitas leidinyje „Nature“ aptartas tyrimas atskleidė panašų autizmo ir tėvo amžiaus ryšį – esą rizika pradeda didėti jau vyrui sulaukus 35 metų (kaip ir moterims).
Žurnale „Americal Journal of Men‘s Health“ vyresnis vaisiaus tėvo amžius susietas su priešlaikiniu gimdymu ir didesne naujagimio mirties tikimybe. Lietuvos greitosios medicinos pagalbos (GMP) įstaigų asociacija kreipėsi į Sveikatos apsaugos ministeriją (SAM) bei Vyriausybę, kad naikinant iki šiol esamus greitosios medicinos pagalbos iškvietimo numerius 03, 103, 033 būtų pereinama ne prie bendrojo policijai, ugniagesiams ir medikams iškviesti telefono 112, o prie telefono numerio 113.
„Lietuvos žinios“ rašo, kad tokiais užmojais pasipiktino Bendrojo pagalbos centro (BPC) kūrėjai, bet ir kai kurie iniciatorių kolegos.
Vilniaus GMP stoties direktorius Tadeušas Rodzas teigė, kad Bendrasis pagalbos centras tėra tarpininkas, jo darbuotojai surašo pagalbos ieškančiojo informaciją ir ją persiunčia į GMP dispečerinę, o šios darbuotojai vėl renka visą informaciją.
Siekius įdiegti atskirą 113 telefono liniją BPC viršininkas Artūras Kedavičius pavadino bandymu grįžti į sovietinius laikus.
Tai ne kas kita, kaip separatizmas“, - tiesiai rėžė A.Kedavičius.
Pasak jo, pagal suderintą su SAM tvarką, būna atvejų, kai BPC darbuotojai apie įvykį turi informuoti ne tik medikus, bet ir policiją, gelbėtojus, ir jie iš karto išvyksta.
Valstybinės maisto ir veterinarijos tarnybos (VMVT) duomenimis, pastaraisiais metais apie 930 (51 proc.) vandentiekių geriamajame vandenyje geležies kiekiai buvo didesni už normą (200 µg/l).
Per 537 tūkst. Lietuvos gyventojų vartoja geriamąjį vandenį su padidintu geležies kiekiu.
Vamzdžiams kenkia Pasak Nacionalinio maisto ir veterinarijos rizikos centro specialistų, vartotojai skundžiasi tokio vandens kokybe, tačiau geležis nepriskiriama tiems geriamojo vandens rodikliams, kurių neatitikimas kelia tiesioginę grėsmę sveikatai.
Lietuvos gyventojams tiekiamas tik požeminis vanduo.
Geležis – bene svarbiausias cheminis komponentas, lemiantis Lietuvos gėlo požeminio vandens, kurį vartoja mūsų krašto gyventojai, kokybę.
Apie jį dainavo salsos atlikėja Celia Cruz.
Žurnalas „Vice“ skopolaminą drąsiai vadina „baisiausiu narkotiku pasaulyje“.
O gi dėl labai paprastos priežasties – šis narkotikas Kolumbijos nusikaltėlių rankose tampa mirtinu ginklu, rašo thespec.com.
Žmonės čia atvyksta be prisiminimų ir pinigų“, - teigia San Jose universitetinės ligoninės Bogotoje seselė Maria Fernanda Villota, kiekvieną savaitę padedantį bent kelioms skopolamino aukoms.
2012 metais Kolumbijos policijos pareigūnai tyrė 1200 nusikaltimų, kai žmonės buvo apsvaiginti skopolaminu.
Skopolaminas išgaunamas iš kelių alkaloidinių augalų, turinčių psichotropinį poveikį, jų Kolumbijoje tikrai netrūksta.
Skopolaminas blokuoja neurotransmiterius, pernešančius informacija smegenų sričiai, atsakingai už trumpalaikę atmintį, paaiškina mokslų daktaras Camilo Uribe iš San Jose universitetinės ligoninės toksikologijos skyriaus, jis yra vienas geriausių šios narkotinės medžiagos žinovų.
Nacių „mirties angelas“ Josefas Mengele skopolaminą apklausų metu naudojo kaip savotišką tiesos serumą.
XX a. 7-ame dešimtmetyje CŽV, atlikdama prieštaringai vertinamus elgsenos programavimo eksperimentus, taip pat kliovėsi šiuo narkotiku, teigiama Johno D. Marko knygoje „The Search for the Manchurian Candidate“.
Nuo XX a. 8-ojo dešimtmečio Kolumbijos nusikaltėliams šis narkotikas padeda žaginti moteris, apvogti namus ir netgi grobti vaikus.
2012 metais pagrobėjas minėtuoju narkotiku apsvaigino septynerių metų mergaitės tėvus ir pagrobė jų dukrą.
„Galima tiesiog įduoti ginklą, nurodyti, ką nužudyti, ir žmogus tai nedvejodamas padarys“, - teigia C. Uribe.
Kaip teigiama leidyklos „ForSmart“ knygoje „55 tiesos apie alkoholį.
DELFI pateikia knygos ištraukas, kuriose vaizdžiai aptariamos trys alkoholizmo stadijos.
– šaukia jis, nors jau baigia paskęsti“, – išmintimi dalijasi Anoniminių Alkoholikų atstovas Gintaras.
Rašytojas Jorgenas F. Nissenas apie šį reiškinį rašė knygoje „Nematomas dramblys“: šis dramblys į namus atsėlina paslapčia, iš pradžių jo niekas nepastebi.
Su alkoholiu Hansas susipažino nei anksti, nei vėlai: šešiolikmečiui tėvai Velykų proga leido paragauti raudonojo vyno.
Paprasčiausiai nejaučiau jokio potraukio alkoholiniams gėrimams, todėl nejutau ir jokio pavojaus, kai kartais tekdavo jų paragauti“, – prisimena Hansas.
Po ketverių metų, praleistų universitete, Hansas turėjo ne tik inžinerijos diplomą, bet ir pirmosios stadijos alkoholizmą.
Apskritai didžioji dalis mane supusių studentų jautėsi taip laisvai, kad, regis, norėjo ne studijuoti, bet tiesiog džiaugtis gyvenimu, – studijų metus prisimena Hansas.
Būdamas 27-erių, Hansas vedė savo gyvenimo draugę, sutiktą universitete paskutiniaisiais studijų metais.
Greitai vedybinis gyvenimas prarado žavesį ir tapo kasdiene rutina, o vienintele atgaiva nuo darbo ir žmonos Hansui buvo savaitgaliniai išgėrimai.
Maža to, pagirios kamuodavo daug sunkiau nei prieš keletą metų – Hansas pajuto poreikį „taisyti sveikatą“: rytą po puotos jis išgerdavo butelį alaus ir keletą valandų nusnūsdavo.
Maniau, jog sėkmė mane tikrai aplankys, jei tik stengsiuosi“, – atsimena Hansas.
Gyvenau taip prastai ir nykiai, kad vienintelis mano džiaugsmas būdavo proga išgerti“, – teigia Hansas.
Gerdamas galvojau, kad gyvenimas susiklostė nekaip, todėl alkoholis – vienintelis būdas praskaidrinti niūrią kasdienybę“, – sako Hansas.
Tuomet Hansas pagaliau suvokė, jog jam reikia pagalbos.
Austrui pasisekė – praleidęs kelias savaites psichiatrinėje, vyras šiek tiek prasiblaivė ir kreipėsi į Anoniminių Alkoholikų draugiją.
Atsisakyti alkoholio buvo nelengva, bet šiaip ne taip Hansui pavyko suvaldyti savo potraukį.Medikai įrodė: kiaušidės gali funkcionuoti ir ne prie gimdos Australijos medikai iš dirbtinio apvaisinimo klinikos „Melbourne IVF“ ir Karališkosios moterų ligoninės pirmą kartą padėjo pastoti moteriai, persodindami kiaušidžių audinius į jos pilvo sritį.
Prieš kelerius metus ši moteris buvo paprašiusi užšaldyti jos kiaušidžių audinius, kai dėl vėžio jai buvo pašalinta antroji kiaušidė, skelbia „9 News“.
Gydytojų komandai vadovaujanti profesorė Kate Stern pasakojo: „Prabėgus septyniems mėnesiams nuo tada, kai kiaušidžių audiniai buvo persodinti prie pilvo sienos ir atliktas švelnios hormonų stimuliacijos ciklas, persodinimo vietoje mes aptikome du folikulus.
Šalutinis poveikis: po insulto pradėjo dalyti pinigus, maistą ir gėrimus Brazilijoje vienam vyrui dėl insulto sukeltų smegenų pokyčių išsivystė patologiškas dosnumas.
Rio de Žaneiro federalinio universiteto mokslininkai padarė išvadą, kad „perdėtą ir atkaklų dosnumą“ sukėlė insultas, įvykęs subkortikalinėje smegenų srityje, kuri kontroliuoja aukštesnio lygio mąstymą.
Neurologas Larry Goldsteinas iš Djuko universiteto Insultų centro sakė: „Nors elgesio pokyčiai paprastai nebūna tokie neįprasti, šis atvejis yra dar negirdėtas“.
Insultas gali sukelti įvairių neuropsichologinių ir elgsenos pokyčių, teigė jis laikraščiui „Huffington Post“, pridurdamas, kad smegenų pažeidimai, kuriuos sukelia nutrūkęs deguonies tiekimas, gali baigtis emociniais pokyčiais, dažniausiai depresija.
Gydytojams iš Rio de Žaneiro universiteto minimo vyro atvejis yra itin įdomus, nes yra priešingas kur kas dažniau tokioms insulto sukeliamoms būklėms kaip daiktų kaupimas ar sociopatija.
Kartais geranoriško dosnumo tarpsniai pasireiškia žmonėms, sergantiems manija, silpnaprotyste ar Parkinsono liga, bet vyrui iš Brazilijos psichologinių tyrimų metu šių ligų simptomai nebuvo nustatyti.
Pilnas šio atvejo aprašymas buvo paskelbtas rugpjūčio 20 dieną žurnale „Neurocase“.
Liga Lietuvą padarė ES „lydere“ Per pastaruosius trylika metų depresija sergančių žmonių skaičius Lietuvoje išaugo dvigubai.
Pagal antidepresantų vartojimą Europoje Lietuva pirmauja.
Kaip pirmadienį rašo savaitraštis „Veidas“, depresija sergančių žmonių per šį laikotarpį padaugėjo nuo 380 iki 754 šimtui tūkstančių gyventojų.
Bendrovės "IMS Health" duomenimis, 2011 metais trečią ketvirtį Lietuvoje buvo parduota 197,7 tūkst. antidepresantų pakuočių, o tai maždaug 19 proc. daugiau nei tuo pačiu 2010 metų laikotarpiu.
Lietuvos ligonių kasa kompensuojamiems antidepresantams per metus išleidžia 18-19 mln. litų.
Pagal antidepresantų vartojimą Europoje pirmauja Portugalija ir Lietuva, - šiose šalyse antidepresantus vartoja atitinkamai 15 ir 11 proc. suaugusių gyventojų, o tai dvigubai daugiau nei Europos Sąjungos vidurkis.Meningokokinę infekciją įveikęs vaikas liko be rankų ir kojų Trejų su puse metų Lauryną, išgyvenusį po birželio pradžioje ūmai užklupusios meningokokinės infekcijos, ištiko sunki lemtis: jis visą gyvenimą liks neįgalus, rašo „Kauno diena“.
"Mes stebimės, kiek daug jis sugeba", – meiliai žiūrėdama į sūnelį sakė Lauryno mama Loreta.
Nupjautų galūnių nebeskauda, nors iš Kauno klinikų, kur praleido lygiai du mėnesius, Loreta su Laurynu grįžo rugpjūčio 7-ąją.
Visą tą laiką, kai Laurynas buvo ne reanimacijos, o paprastoje palatoje, su juo dieną naktį buvo ir mama.
Birželio 7-ąją su Laurynu į Kauno klinikas pateko trys meningokokine infekcija susirgę vaikai.
Trejų metų ir trijų mėnesių Lauryno gyvybė buvo išgelbėta po trijų dvikovos su mirtimi parų.
Tai įvyksta pirmomis valandomis", – konstatuoja Lauryno chirurgas, Lietuvos sveikatos mokslų universiteto Vaikų chirurgijos klinikos ortopedas-traumatologas Jurijus Klebanovas.
"Džiaugsmas, kad vaikas liko gyvas, daug didesnis už baimę", – sako Lauryno mama.
Tyrimas: labiausiai gąsdinanti Lietuvos liga Iš visų kritinių ligų lietuvius labiausiai gąsdina onkologinės.
Beveik pusė - apie 45 proc. - vyrų ir moterų bijo susirgti vėžiu, rodo "Seesam Insurance AS" Lietuvos filialo užsakymu atliktas tyrimas.
Lietuvos gyventojų nuomonės tyrimą šių metų liepą atliko visuomenės nuomonės ir rinkos tyrimų bendrovė "Spinter tyrimai".
Iš viso buvo apklausti 1003 18-75 metų respondentai iš visos Lietuvos.
Maždaug po 8 proc. Lietuvos gyventojų labiausiai bijo susirgti išsėtine skleroze ir netekti regėjimo.
Pasak Higienos instituto Sveikatos informacijos centro vadovo dr. Romualdo Gurevičiaus, kasmet Lietuvoje vėžiu suserga apie 15 tūkst. asmenų.
Tačiau dažniausia mirties priežastimi Lietuvoje išlieka širdies ir kraujagyslių ligos.
Deja, sergančiųjų amžiaus statistika nėra guodžianti - kritinėmis ligomis serga vis daugiau jaunų, darbingo amžiaus žmonių", - sako R. Gurevičius.
Siekdami išvengti papildomų išlaidų susirgus, dažniausiai nuo kritinių ligų draudžiasi 31-50 metų miesto gyventojai, dirbantys ne fizinį darbą, rodo draudimo bendrovės "Seesam" duomenys.
Profesorė Kate Cross kartu su Škotijos psichologijos ir neuromokslų specialistais atliko tyrimą, kuris skelbiamas žurnale „Scientific Reports“.
Tyrimas rėmėsi studija, atlikta dar 1978 metais.
Pasak K. Cross komandos, dėl to kaltas ne tiek išaugęs moterų apetitas adrenalinui, kiek pačių vyrų motyvacijos praradimas.
Tačiau mūsų analizė rodo, jog taip yra ne tiek dėl padidėjusio moterų susidomėjimo sportu, tačiau dėl sumažėjusio vyrų susidomėjimo“, – tyrimo autorių išvadas skelbia „The Scotsman“.
K. Cross komanda taip pat pažymi, jog, pasak jų tyrimo, vyrai labiau nei moterys linkę būti impulsyvesniais, taip pat greičiau pajunta nuobodulį.Kas gresia netinkamai paruošus maistą Vilniaus visuomenės sveikatos centro duomenimis, vis daugiau vilniečių užsikrečia per maistą plintančia žarnyno infekcija – kampilobakterioze.
Per pirmąjį šių metų pusmetį Vilniaus mieste užregistruota 180 šios ligos atvejų, tuo tarpu pernai per tą patį laikotarpį – 112.
Iš viso 2012 m. šia infekcija užsikrėtė 331 Vilniaus gyventojas, tai yra 16 proc. daugiau nei ankstesniais metais.
Vilniaus visuomenės sveikatos centras rekomenduoja: • maistui vartokite tik labai gerai išvirtus, iškeptus mėsos, ypatingai vištienos produktus;• mėsą ir jos produktus laikykite šaldytuve;• venkite kryžminio maisto užteršimo: gyvūninį maistą laikykite atskirai nuo kitų produktų ; • ruošdami maistą kruopščiai plaukite rankas po sąlyčio su žalia mėsa ir tarp atskirų maisto ruošimo etapų.
Vilniaus visuomenės sveikatos centro specialistai linkėdami visiems geros sveikatos primena, kad asmens higiena padeda apsisaugoti nuo daugelio užkrečiamųjų ligų.Medikai įrodė: gimdyti gimda nėra būtina Australijos medikai iš dirbtinio apvaisinimo klinikos „Melbourne IVF“ ir Karališkosios moterų ligoninės pirmą kartą padėjo pastoti moteriai, persodindami kiaušidžių audinius į jos pilvo sritį.
Prieš kelerius metus ši moteris buvo paprašiusi užšaldyti jos kiaušidžių audinius, kai dėl vėžio jai buvo pašalinta antroji kiaušidė, skelbia „9 News“.
Gydytojų komandai vadovaujanti profesorė Kate Stern pasakojo: „Prabėgus septyniems mėnesiams nuo tada, kai kiaušidžių audiniai buvo persodinti prie pilvo sienos ir atliktas švelnios hormonų stimuliacijos ciklas, persodinimo vietoje mes aptikome du folikulus.
Tokius rezultatus tyrimą atlikę mokslininkai paskelbė leidinyje „American Journal of Health Promotion“.
Akselerometrai matavo 2202 moterų ir 2309 vyrų, gyvenančių Jungtinėse Amerikos Valstijose, kasdieninį fizinį krūvį.
Matavimai buvo atliekami septynias dienas laikotarpyje nuo 2003 iki 2006 metų.
Šeimos ir vartotojų tyrimų specialistė Jessie Fan iš Jutos universiteto teigia: „Išsiaiškinome tai, kad norint užkirsti kelią svorio augimui kur kas svarbiau fizinės veiklos intensyvumas nei trukmė.
Penkiose Kauno miesto vietose įrengti gyvybes gelbėsiantys defibriliatoriai Šią savaitę Kaune įrengti penki automatiniai išoriniai defibriliatoriai.
Defibriliatoriai įrengti Kauno autobusų ir geležinkelio stotyse, prekybos centre "Akropolis", Rotušės aikštėje esančiame restorane "Sadutė" bei Laisvės alėjoje veikiančiame restorane "Miesto sodas", pranešė miesto savivaldybė.
Jiems įsigyti ir prižiūrėti Kauno miesto savivaldybė skyrė 150 tūkst. litų.
Sieksime juos įrengti ir masinėse sporto susibūrimo vietose: Kauno plaukimo centre, sporto halėje ir kt.
Manau, kad ir kitos Lietuvos savivaldybės paseks Kauno pavyzdžiu, nes nėra nieko brangiau už žmogaus gyvybę, kurią nelaimės minutę gali išgelbėti šie prietaisai", - ketvirtadienį pristatydamas naujovę tvirtino Kauno meras Andrius Kupčinskas.
Nelaimės metu iš stendo išėmus defibriliatorių, automatiškai siunčiamas skaitmeninis radijo ryšio signalas į artimiausią Kauno apskrities greitosios medicinos pagalbos dispečerinę.Susirgti gali kiekviena Gimdos kaklelio vėžys – antras Lietuvoje pagal dažnumą moterų vėžinis susirgimas (po krūties vėžio) bei trečias pagal mirštamumą.
teigė Rokiškio pirminės asmens sveikatos priežiūros centro (PASPC) bendrosios praktikos slaugytoja Alima Steponavičienė, tėvai skiepyti savo atžalų neskuba.
“Priežastis – paprasta: ne kiekvienas gali sau tai leisti“, - sakė A. Steponavičienė.
A. Steponavičienė prisimena pacientę, kuri panoro trečiąja vakcina pasiskiepyti perkopusi trečią dešimtį.
Taigi, nors skelbiama, jog vakcinacija yra efektyviausia 10-25 metų mergaitėms ir moterims, neturėjusioms lytinių santykių, esant reikalui skiepytis gali visos“, - sakė A. Steponavičienė.
Kuo buvo ypatinga sovietmečio kontracepcija Pasak ginekologės Vaivos Eringytės, per 23 nepriklausomybės metus Lietuvoje įvyko didžiulis šuolis kontracepcijos srityje, tačiau ne visa pasaulyje žinoma labai efektyvi kontracepcija taikoma ir šiandien.
Pavyzdžiui, sovietmečiu niekas nė neįsivaizdavo, kad pasaulyje bus sukurti hormoniniai kontraceptiniai poodiniai implantai, užtikrinantys moters nevaisingumą 5 metams, tačiau hormoninių jų Lietuvoje oficialiai nėra ir dabar.
Tenka girdėti, kad apsukrūs ginekologai, nepaisydami Valstybinės vaistų kontrolės tarnybos požiūrio ir nekreipdami dėmesio į nepatenkinamą demografinę situaciją Lietuvoje, juos įsivežė iš Vokietijos ir rekomenduoja moterims privačiuose kabinetuose.
Pasaulyje šios spiralės be apribojimų dedamos ir jaunoms merginoms, tačiau Lietuvoje mes ir dabar saugome savo jaunų moterų vaisingumą, kontracepcijos tikslais vengiame jas siūlyti negimdžiusioms moterims“, - pasakojo pašnekovė.
Nepriklausomos Lietuvos laikais pagimdžiusios moterys šį būdą kur kas geriau įvaldžiusios.
„Buvo ir hormoninė kontracepcija, tačiau aš pati, baigusi 1982 m., buvau mokoma, kad moterims geriau jos neskirti, nes pirmosios kartos hormoninės kontraceptinės tabletės turėjo didelį pašalinį poveikį.
Prezervatyvai, pasak V. Eringytės, priskiriami prie gana efektyvios kontracepcijos, tačiau sovietmečiu jie buvo labai nekokybiški – buvo labai stori, nepatogūs naudoti.
Žmonės buvo taip jais pasibaisėję, kad po 1990 m. vaistinėse, o vėliau ir prekybos centruose pasirodžius aukštos kokybės prezervatyvams sunku buvo įkalbėti jais naudotis.
Lytiniai santykiai dažniausiai baigdavosi vedybomis „iš reikalo“ arba abortu „Jei lygintume sovietmečio Lietuvą su tuometiniu išsivysčiusiu pasauliu, kontracepcijos srityje buvome labai atsilikę.
Nepriklausomoje Lietuvoje turime ne tik spermicidinių žvakučių, bet ir tablečių, kremo.
Taip pat nesuprantu, kodėl Lietuva neperka diafragmų bei moteriškų prezervatyvų, nors yra grupė moterų, kurioms jie labai tiktų.
Galbūt neapsimoka, kaip ir neapsimoka į Lietuvą vežti didelių prezervatyvų – kaip man paaiškino, čia nėra pakankamai didelės rinkos“, - apibendrino pašnekovė.
Dėl prezervatyvų Maskvoje patyrė gėdą Grįžtant prie sovietmečio laikų kontracepcijos, galima prisiklausyti įvairiausių kuriozinių istorijų.
Pavyzdžiui, giliame sovietmetyje subrendusiam jaunam vyrui pasitaikė proga išvykti komandiruotėn į Maskvą.
Mat Vilniuje jų įsigyti būdavo didžiulė problema.
Tiesa, ir tais laikais buvo kur kas geresnių importinių prezervatyvų iš Indijos arba Kinijos, tačiau norint jų gauti jau reikėdavo „blato“.
Mitai ir tiesa apie kontracepcijos saugumą Akušeris ginekologas Rolandas Žiobakas, pasakodamas pedagogams apie paauglių lytinį švietimą, teigė, kad ir šiandien gajūs iš sovietmečio atkeliavę mitai.
Teiginys, kad saugu lytiškai santykiauti per menstruacijas, anot R. Žiobako, taip pat yra mitas. Lietuvoje plinta skelbimai apie gimdos nuomą - surogatinę motinystę Lietuvoje akivaizdžiai auga surogatinės motinystės poreikis, rodo internete plintantys anoniminiai skelbimai.
Pasaulyje legaliai surogatine motinyste besinaudojančias žvaigždes Lietuvoje kopijuoti sunku - tokia repordukcija pas mus draudžiama.
„Info TV“ praneša, kad už naujagimio išnešiojimą Lietuvoje galima užsidirbti kelias dešimtis tūkstančių litų.
Pasaulyje yra nemažai šalių, kur surogatinę motiną samdyti yra legalu, tačiau Lietuvoje tai griežtai draudžiama - traktuojama kaip prekyba žmonėmis.
Kadangi tokie sandoriai Lietuvoje yra draudžiami, gresia baudžiamoji atsakomybė, skelbimus talpinantys žmonės yra atsargūs.
Vaiko teisių apsaugos kontrolierę pavaduojanti lygių galimybių kontrolierė Aušrinė Burneikienė „Info TV“ paaiškino, kad surogacija Lietuvoje prilyginama vaiko pirkimui-pardavimui be jo sutikimo neteisėtam įvaikinimui.
Tačiau iš to galima užsidirbti Rusijoje, Ukrainoje, Gruzijoje.
Lenkijoje veikiančiame surogacijos centre kūdikio išnešiojimas kainuoja 30-45 tūkst. Lt.
Seimo Sveikatos apsaugos komiteto pirmininkė, „darbietė“ Dangutė Mikutienė mano, kad Lietuva neturėtų sekti tokių šalių pavyzdžiu, ji nepritaria surogatinės motinystės įteisinimui.
Nors Lietuvoje vaisingumo problemų turi kas penkta pora, ginekologė Audronė Usonienė taip pat abejoja surogatinės motinystės nauda.
Tuo tarpu Seimo socialdemokratė, žmogaus teisių gynėja Aušrinė Marija Pavilionienė yra kitokios nuomonės.
Ji įsitikinusi, kad tai žmogaus teisė į reprodukciją, o tokie legalūs veiksmai padėtų spręsti Lietuvos ir visos senstančios Europos demografines problemas.
Žaibinė meningokoko infekcija Vilniuje nusinešė mažylio gyvybę Dviejų metų nesulaukusio vaiko gyvybė ligoninėje užgeso praėjus vos kelioms valandoms nuo atvykimo.
Jam diagnozuotas žaibinis meningokokas, praneša LNK laida „Labas vakaras, Lietuva“.
Į Santariškių klinikų vaikų ligoninę metų ir 9 mėnesių berniukas atvežtas penktadienį po pietų, apie 15 val.
Buvo ryškus kraujotakos nepakankamumas, sąmonės sutrikimo požymiai, o kadangi liga jau buvo įsismarkavusi, buvo aišku, kad tai yra meningokokinė infekcija, sunki forma, žaibinė eiga“, - sakė Santariškių Vaikų ligoninės Intensyviosios terapijos poskyrio medikas Vytautas Zubka.
Santariškių ligoninės gydytojai dėl berniuko gyvybės kovojo 4 valandas, tačiau jo išgelbėti nepavyko.
Kraujospūdis neatsistatė, o paskui sustojo širdis“, - sakė V. Zubka.
Vaikų susilaukti negalinti vegetarė pradėjusi valgyti mėsą pagimdė trynukus Vegetarei Laurai Dixon buvo pasakyta, kad ji niekada nesusilauks vaikų.
Kai moteris pradėjo valgyti mėsą, sėkmingai išnešiojusi pagimdė trynukus, praneša telegraph.co.uk.
34 metų britė Laura Dixon su savo vyru Timu dešimt metų bandė susilaukti vaikų.
Visą gyvenimą vegetare buvusi L. Dixon nusprendė tikimybę išnešioti kūdikius padidinti pereidama prie kitokios mitybos – kad padidėtų baltymų kiekis, ji ėmė valgyti vištieną, kumpį ir kasdien suvalgydavo didelę pusryčių porciją.
Tik prisimenu, kad tas noras buvo toks stiprus, kad pabusdavau naktį ir priversdavau vyrą eiti ir atnešti mano „McDonalds“ porciją.
Keletą kartų mano vyrui su manimi teko eiti vištienos ir bulvyčių į „Nandos“, - toliau pasakoja L. Dixon.
Didžiosios Britanijos Sveikatos apsaugos ministerija rekomenduoja nėščioms moterims, kurios nevalgo kiaušinių, mėsos ar žuvies, būtiną geležies ir vitamino B12 kiekį pasisavinti iš kitų maisto produktų – tik taip galima užtikrinti gerą sveikata nėštumo metu.
Perėjusi prie daug baltymų turinčios mitybos plano L. Dixon priaugo trisdešimt kilogramų.
Laura ir Timas ilgai bandė susilaukti vaikų, tačiau visos pastangos buvo nesėkmingos.
Per 33-ąjį Lauros gimtadienį būsimieji tėvai pirmą kartą išgirdo savo trijų mažylių širdelių plakimą, o per 33-ąjį Timo gimtadienį gydytojai pasakė, kad jie susilauks identiškų berniukų ir mergaitės.
Asmenine sekretore dirbanti L. Dixon iš Esekso grafystės po gimdymo vėl grįžo prie vegetariškos mitybos.Česnakas – vaistas, apsaugantis net nuo vėžio Kinijos mokslininkai nustatė, kad, vartojant žalią česnaką, galima apsisaugoti nuo plaučių vėžio ir kitų lėtinių sveikatos sutrikimų.
„Tibeto ir kinų medicinoje česnakas naudojamas vėžio profilaktikai, nes turi savybę naikinti vėžio užkratus, kurių pas mus gana daug – net 38 rūšys.
O jeigu gabaliuką česnako pridėsite prie skaudančio danties – skausmas nuslops“, – pasakoja Vegetarų draugijos pirmininkė Ksavera Vaištarienė.
Jis atkeliavo iš Vakarų Azijos 5 tūkst. metų prieš mūsų erą.
Paplitęs visur – ir Vidurio Europoje, ir pietų šalyse.
Tibeto ir kinų medicinoje česnakas naudojamas vėžio profilaktikai, nes turi savybę naikinti vėžio užkratus, kurių pas mus gana daug – net 38 rūšys.
– Pirmiausia česnakas iš Vakarų Azijos pateko į Graikiją, Italiją, Indiją, Kiniją ir buvo laikomas dievišku augalu.
– Meškinis česnakas įtrauktas net į raudonąją knygą, nes Lietuvoje tai retas augalas.
Maria Treben savo knygoje rašo, koks didelis šio česnako poveikis.
M. Treben pateikia ir meškinio česnako antpilo receptą.
M. Treben sako, kad ši rūšis veikia dar geriau negu mūsų paprastas česnakas.
Akinius nešiojanti moksleivė Lauren Uncles pas specialistą atėjo rugpjūčio 21-ąją dieną – mergaitei reikėjo recepto akiniams nuo saulės, su šeima ji ketino vykti atostogų, rašo „The Daily Mail“.
Tačiau patiktos metu optikos darbuotojas Davidas Strachanas pastebėjo už mergaitės optinio nervo esantį patinimą.
Mergaitė po apsilankymo „Specsavers“ optikoje gimtajame Bertono prie Trento mieste buvo pasiųsta į ligoninę išsamesniems tyrimams.
Kitą dieną mergaitė buvo perkelta į Birmingamo vaikų ligoninę, kur jai atlikta sudėtinga piktybinio auglio šalinimo operacija.
Kai mergaitė buvo išrašyta iš ligoninės, su mama atėjo į „Specsavers“ padėkoti ją išgelbėjusiam darbuotojui.
Ji iš esmės D. Strachanui padėkojo už išgelbėtą gyvybę, jis tikrai vertas pačių geriausių žodžių“, - pasakoja mergaitės mama.
D. Strachanas pasakoja: „Niekada neteko matyti auglio pas tokią mažą mergaitę.
Labai džiaugiuosi, kad Lauren pasveiko – nuostabu, kad ji taip gerai jaučiasi.Prieš abortą gali liepti eit pas psichologą Konservatorius Liutauras Kazlavickas siūlo padaryti privalomą psichologo konsultaciją prieš nėštumo nutraukimą.
Konservatorius kreipėsi į sveikatos apsaugos ministrą socialdemokratą Vytenį Povilą Andriukaitį, siūlydamas atitinkamai koreguoti ministro įsakymą dėl nėštumo nutraukimo.
L.Kazlavickas siūlo teisiškai įtvirtinti nuostatą, kad nėštumą nutraukti pageidaujanti moteris gautų privalomą psichologo ir socialinio darbuotojo konsultaciją, praneša parlamentaras.
Šiuo metu pagal 1994 metais priimtą įsakymą, besilaukiančią moterį ginekologas privalo informuoti apie galimus pavojus fizinei sveikatai, o psichologo dalyvavimas pokalbyje yra tiesiog pageidautinas.
Tai nemaža spraga mūsų sveikatos paslaugų sistemoje, kuri turi būti ištaisyta", - įsitikinęs Seimo narys.
Anot L.Kazlavicko, jeigu visos moterys prieš nėštumo nutraukimą galėtų pasikonsultuoti ne tik su mediku, bet ir su psichologu ar socialiniu darbuotoju, tikėtina, jog mažiau moterų ryžtųsi abortui.
Higienos instituto Sveikatos informacijos centro duomenimis, Lietuvoje pernai moterų pageidavimu, ne dėl medicininių indikacijų, oficialiai atlikti 5 tūkst. 782 abortai.
Seime šiuo metu svarstoma iniciatyva iš viso uždrausti laisvanoriškus abortus.
Po pateikimo pritarta Lietuvos lenkų rinkimų akcijos (LLRA) parengtam Gyvybės prenatalinėje fazėje įstatymo projektui, pagal kurį nėštumą gydytojas galėtų nutraukti tik tuo atveju, jei nėštumas gresia nėščios moters gyvybei ar sveikatai, arba yra pagrįstų įtarimų, kad nėštumas atsirado dėl nusikalstamų veikų.
Lietuvoje šiuo metu leidžiama iki 12 nėštumo savaitės nutraukti nėštumą be papildomų sąlygų.
Europos Sąjungoje (ES) abortai draudžiami Maltoje, Airijoje ir Lenkijoje.
Likusios valstybės, tarp jų ir Lietuva, abortų nedraudžia, tik nustato ribą, iki kurios jis leidžiamas.Kardiologai pripažįsta, jog gydytojus dažnai suklaidina pernelyg gera rizikos grupei priklausančių moterų išvaizda, rašo „The Telegraph“.
Tyrimo vadovas, kardiologas Pierre`as Sabouret iš Širdies instituto - Pitie Salpetriere`o ligoninės Paryžiuje sakė, kad daug gydytojų nesuvokia, kaip ši būklė yra paplitusi tarp moterų, ir neskiria joms tyrimų, galinčių nustatyti šios problemos tikimybę.
Šios ligos rizika didėja su amžiumi ir kasmet Didžiojoje Britanijoje ji sukelia daugiau kaip 15 tūkst. insultų.
Tyrimas, pristatytas per Europos kardiologų draugijos konferenciją Amsterdame, nustatė, jog tarp 70 metų ir vyresnių pacientų minėtas skirtumas mažėja, bet moterims vis tiek trečdaliu rečiau skiriamas toks gydymas kaip kraują skystinantys vaistai, mažinantys insulto riziką.
P. Sabouret pažymi, jog gydytojai turėtų laikytis Europos taisyklių, reikalaujančių skirti virtinę tyrimų, įskaitant kraujospūdžio matavimą ir kraujagyslių ligų istorijos analizę, bei patikrinti pacientą dėl tokių ligų kaip diabetas.
Kardiologas tvirtina, kad neskyrus reikiamo gydymo, tokiose šalyse kaip Didžioji Britanija ar Prancūzija per anksti miršta tūkstančiai moterų.
Minimas tyrimas buvo atliekamas Prancūzijoje, kur prieširdžių virpėjimo paplitimas yra panašus į Didžiosios Britanijos rodiklius.
P. Sabrouret pažymi, kad jų tyrimo rezultatais gali remtis ir kitos šalys.
Jie itin aktualūs Didžiajai Britanijai, kur nuo insulto mirusių moterų skaičius yra pusantro karo didesnis už vyrų.
Didžiosios Britanijos širdies fondo vyriausioji slaugė Thembi Nkala sakė: „Prieširdžių virpėjimas yra dažniausia širdies aritmijos forma Britanijoje.
Valstybės rūpestis: už moters sutikimą sterilizuotis - 21 Lt premija Moterų sterilizavimo problemas tradicinėse visuomenėse tyrinėjanti Eva Lukšaitė - Londono Brunelio universiteto doktorantė.
Radviliškyje gimusi ir augusi antropologė su DELFI bendravo mažame Indijos kaimelyje Madri, dėl liūčių stringant internetui.
„Prieš ketverius metus pradėjus savanoriauti Seva Mandir organizacijoje, man buvo patikėta sukurti tyrimo planą: išsiaiškinti kodėl gentinėse bendruomenėse keletą dešimtmečių mažėja moterų skaičius“, - pasakojo medicininės antropologijos doktorantė.
Eva mano, jog taip buvo dėl kelių priežasčių: pirma – socialinė stigma, susijusi su abortais apskritai, antra – žinojimas, jog už lyties atrankinius abortus baudžiama.
„Tuo metu labai susidomėjau šia tema ir, remdamasi interviu su bendruomenės moterimis, parengiau doktorantūros tyrimo projektą apie moterų sterilizaciją ir jų santykį su Indijos valstybe“, - prisiminė Eva, tyrimo projekte aprašiusi epizodą, kuris ypač paskatino domėtis šia tema: Kalbai pasisukus apie sterilizaciją, Amba Bai atsistojo, nuėjo į namą ir atsinešė plastikinį maišelį, pilną dokumentų.
Amba Bai pasirausė maiše, išsitraukė kelis popierius – kažko ieškojo.
Kvitas buvo išduotas 2003 metų rugpjūčio 2 dieną.
Tik vėliau supratau, jog visa tai, ką Amba Bai laiko savo rankoje, yra šiandieninė Indijos valstybė.
Visi tie kvitai, sutartys ir kiti dokumentai – Amba bai priklausymo Indijos valstybei, jos pilietybės įrodymai, sugrūsti į plastikinį maišą.
Ambai Bai - tai neįskaitoma, tačiau paliečiama ir konkreti pilietybė.
Prognozuojama, kad indų skaičius bus didesnis, nei kinų „Per Indijoje populiarų kontracepcijos būdą – moterų kiaušintakių perrišimą - labai gerai atsiskleidžia šios šalies piliečių santykis su valstybe bei lyčių, kastų ir klasių tarpusavio ryšiai“, – pabrėžė daug laiko Indijos kaime praleidusi lietuvė.
Prognozuojama, kad 2030 metais šis rodiklis pasieks 1,46 mlrd. ir viršys Kinijos gyventojų skaičių.
Indijos kaime vietinės valdžios institucijos, policija, paštas yra tos vietos, kuriose lankosi ir dalyvauja daugiausia vyrai, o ne moterys.
Moterys susiduria su valstybinėmis institucijomis ir pareigūnais dažniausiai per programas, susijusias su sveikatos apsauga ir šeimos planavimu, kuris Indijoje pradėtas dar 1952 metais.
Atokiame Indijos kaime dar ir šiandien yra įmanoma nugyventi visą gyvenimą, ypač būnant moterimi, niekada nesusidūrus su policija, ligonine, partijomis, rinkimais, dokumentais, gyventojų surašymu ir pan. Tokių situacijų mažėja, nes Indijos vyriausybė kuria vis daugiau programų, skirtų neturtingoms kaimo moterims, kurios įgyvendinamos per apmokytas seseles, dirbančias atokiuose kaimuose.
Seselių darbas yra motyvuoti moteris gimdyti ne namuose su pribuvėja, bet Madrio ligoninėje, skiepytis nuo tetnio ir skiepyti vaikus tam specialiai įrengtuose centruose, nėščiosioms dalyti geležies papildus, informuoti apie šeimos planavimo metodus ir kartu su sterilizacijai pasiruošusia moterimi atvykti į sterilizacijos stovyklą ar ligoninę ir informuoti kitais su sveikata susijusiais klausimais.
Vis dėlto, kaip ir daugelyje Vakarų Europos ir Šiaurės Amerikos valstybių, šeimos planavimo „našta“ ir atsakomybė patikėta moterims.
Sterilizacijos operacijai Madryje ryžtasi įvairių kastų ir klasių moterys, nors gentims priklausančių moterų yra dauguma (ir pagal proporciją matyti, jog šiame regione gyvena daug daugiau gentims priklausančių žmonių).
Vis dėlto aukštesnio socialinio statuso moterys (gali būti žemesnės kastos, bet turtingesnės) renkasi vykti šiai procedūrai į ligoninę Udaipure ir atsisako keliauti į sterilizacijos stovyklą.
Stovykloje operacija vykdo patyrusi, tikrai gerų Marie Stopes India gydytojų ir seselių komanda, atvykstanti iš Udaipuro, tačiau tai, kad ten daugiausia atvyksta gentims priklausančios moterys, yra socialiai nepriimtina aukštesnio statuso moterims.
Seselės, motyvuojančios kaimo moteris ryžtis operacijai, paklaustos, ar jos pačios sterilizavosi, taip pat juokiasi – „mes tai naudojame kontracepcijos piliules, prezervatyvus arba Copper-T, sterilizacija – ne mums“.
Darbui vadovaus du dėstytojai - Dr. James Staples, studijuojantis raupsuotųjų bendruomenę Pietų Indijoje ir klausimus, susijusius su tuo, kaip patiriami kūniški skirtumai bei neįgalumas, ir Dr. Peggy Froerer, studijuojanti Hindu nacionalizmą gentinėse bendruomenėse bei švietimą Centrinėje Indijoje.
Prieš ketverius metus, baigusi socialinės antropologijos magistrantūros studijas Škotijos Edinburgo universitete, gavau Rafe Bullick Memorial Foundation stipendiją savanoriauti vienoje nevyriausybinėje organizacijoje Indijoje, Radžastane, Udaipuro mieste.
Ši organizacija vadinasi Seva Mandir ir jau 45 metus dirba su kaimo ir gentinėmis bendruomenėmis švietimo, moterų įgalinimo, sveikatos, alternatyvių kaimo institucijų kūrimo, gamtos išteklių vadybos srityse.
Doktorantūros tyrimui atvykau į tą patį regioną - Udaipuro apskritį - bet dar tiksliai nežinodama, kurioje bendruomenėje apsigyvensiu.
Apsilankiusi vyriausybės departamente, atsakingame už šeimos planavimo programų įgyvendinimą, ir pabendravusi su Seva Mandir darbuotojais, pasirinkau Madrį.
Tai mažas daugiakastis kaimelis, apsuptas kitų mažesnių gentinių kaimų, pietų Radžastane, visai netoli sienos su Gujaratu.
Madris taip pat yra vienas didžiausių kaimų Jhadolo rajone, kuris pirmauja pagal moterų sterilizacijų skaičių visoje Udaipuro apskrityje.
Čia yra labai stiprus moterų centras (Women's Resource Center), įkurtas ir organizuojamas Seva Mandir, kuriame Madrio bendruomenės lyderės sprendžia prievartos šeimoje, moterų išvijimo ir kitus klausimus.
Tyrimo metu pastebėtas konkrečios valstybės švaros ir tvarkos bei Alzheimerio liga sergančiųjų žmonių skaičiaus ryšys, skelbia „The Daily Mail“.
Tai reiškia, jog britai ir kitų išsivysčiusių šalių gyventojai net 10 proc. labiau rizikuoja senatvėje turėti tokių sveikatos problemų nei, pavyzdžiui, Kenijos ar Kambodžos žmonės.
Tyrimui vadovavusi Kembridžo universiteto mokslų daktarė Molly Fox sako: „Higienos hipotezė jau pripažinta.
Anot M. Fox, šiuo atveju tokio skirtumo negali paaiškinti nei mitybos įpročių skirtumai, nei vidutinė gyvenimo trukmė ar sveikatos priežiūros sistemų ypatybės.
Tokie sutrikimai siejami su uždegiminiais procesais, aptinkamais Alzheimerio liga sergančių pacientų smegenyse, skelbiama leidinyje „Evolution, Medicine and Public Health“.
Jau anksčiau nustatyta, jog Alzheimerio liga rečiau nei europiečiai serga žmonės, gyvenantys Lotynų Amerikoje, Kinijoje ir Indijoje.
Jau seniai žinoma, jog XIX a. prasidėjus sparčiai urbanizacijai, turtingesnių valstybių gyventojai nebesutinka vadinamųjų draugiškų mikrobų, nes praktiškai nebeliko kontakto su gyvuliais, gyvūnais, žeme.Depresijos gydymas baigėsi konfliktu: ligonė teigia, kad ją prievarta išprašė iš stacionaro Respublikinė Panevėžio ligoninė deklaruoja, kad rūpinasi psichikos ligoniais, bet kai kurie psichiatrai su pacientais elgiasi kaip su antrarūšiais žmonėmis.
Tokią išvadą padarė Velžio seniūnijos socialinė darbuotoja, kai sužinojo, kas atsitiko jos globojamai, psichinės sveikatos problemų turinčiai 44 metų velžietei Ilonai (tikras vardas ir pavardė redakcijai žinomi) Panevėžio ligoninėje.
Ligonę pravirkdė, o socialinę darbuotoją papiktino Psichiatrijos antrojo skyriaus vedėja Diana Šateikienė.
Velžio seniūnijos socialinė darbuotoja dieną prieš tai mėgino psichiatrę įtikinti, kad socialinių įgūdžių stokojanti, skurdžiai gyvenanti Ilona nepajėgs tęsti gydymo ambulatoriškai, tačiau nepavykus kreipėsi pagalbos į įstaigos Lokalaus audito vadovą Algirdą Žemaitaitį.
Kaip tvirtino tarnautoja, A. Žemaitaitis labai dėmesingai išklausė ir iš karto išsprendė problemą.
„Buvau patikinta, kad Ilonos iš ligoninės niekas neišprašys iki vasaros pabaigos“, –„Sekundei“ pasakojo socialinė darbuotoja.
Tačiau negaliu visiškai jais pasitikėti, nes ligonė išrašyta taikant metodus, visiškai nederančius Hipokrato priesaiką davusiems specialistams“, – kalbėjo socialinė darbuotoja.
Panevėžio ligoninės Lokalaus audito vadovas A. Žemaitaitis teigė, kad dėl šio įvykio buvo atliktas tyrimas.
Gydytoja D. Šateikienė jos nevertė tai daryti.
Taupyti žadėjo „iš kitur“ Beveik dešimtmetį depresija sergančią Iloną į ligoninę pasiuntė ją gydanti Panevėžio rajono poliklinikos psichiatrė.
Paguldžiusi Iloną į ligoninę, socialinė darbuotoja pasirūpino, kad Darbo birža gautų reikalingas pažymas ir moteris nebūtų išbraukta iš bedarbių sąrašų.
Devynerių metų dukrelę viena auginanti Ilona verčiasi iš socialinės pašalpos ir iš Vaikų išlaikymo fondo gaunamų alimentų – kiek daugiau nei 500 litų per mėnesį.
Darbo reikalais atvykusi į Panevėžį socialinė darbuotoja užsuko į ligoninę aplankyti savo globotinės, pasidomėti, kaip ši jaučiasi.
Tarnautoja nutarė pasikalbėti su skyriaus vedėja D. Šateikiene.
Ji siūlė Ilonai lankytis miesto poliklinikoje veikiančiame Psichikos sveikatos centre“, – pasakojo socialinė darbuotoja.
Kadangi pastarasis buvo užimtas, sekretorė Velžio seniūnijos darbuotoją nusiuntė pas Lokalaus audito vadovą.
Kaip tvirtino seniūnijos darbuotoja, A. Žemaitaitis jos dėmesingai išklausė, telefonu susisiekė su Psichiatrijos antrojo skyriaus vedėja ir paprašė tęsti Ilonos gydymą stacionare iki rugsėjo 1-osios.Socialinei
darbuotojai įstrigo A. Žemaitaičio pasakyti žodžiai kolegei: „Pataupysime iš kitur.
„Aš nenorėjau išeiti, norėjau normaliai pasigydyti, bet nedrįsau prieštarauti, sutrikau ir tylėjau“, – „Sekundei“ Ilona patvirtino, kad ne savo noru parašė prašymą išrašyti iš ligoninės.
Šią vasarą padėjo mergaitei gauti kelialapį į sanatoriją, jos kojytės nesveikos“, – kalbėjo Ilona.
Ja pasirūpina kartu gyvenantys seneliai, taip pat suaugusi Ilonos dukra.
Ilonos teigimu, jos psichinė sveikata pradėjo blogėti, kai dukters tėvas ją paliko su kūdikiu ant rankų, paskui esą sekė kitas didelis sukrėtimas, kai giminaičiai per teismą pasidalijo namą, kuriame ji gyvena su tėvais ir dukra.
Ilona antidepresantus vartoja beveik dešimt metų su pertraukomis.
Seniūnijos darbuotoja sako, kad Ilona į socialinės rizikos šeimų sąrašą įtraukta dėl socialinių įgūdžių stokos.
tarnautoja ir prašė Panevėžio ligoninės vadovų, kad moteriai būtų tęsiamas gydymas stacionare.
„Jokiu būdu nesakau, kad Panevėžio ligoninėje nesirūpinama psichikos ligoniais.
Tyrimo išvados: gydytoja nekalta A. Žemaitaitis teigia, kad per tyrimą jis situaciją aiškinosi ne tik su vedėja, bet ir su kitais Iloną prižiūrėjusiais specialistais: slaugytojomis, psichologe, socialiniais darbuotojais.
A. Žemaitaitis kalbėjosi ir su pačia Ilona, jos tėvais.
Jo žiniomis, pas Iloną tą dieną, kai ji esą pasiprašė išleidžiama iš ligoninės, buvo atėjusi draugė.
A. Žemaitaitis svarstė, kad jos vizitas turėjo įtakos ligonės apsisprendimui dėl gydymosi stacionare.PasakNėščioji susidūrė su spaudimu užšaldyti kūdikio virkštelės kraują: ką iš tiesų galima juo gydyti Vilnietę Rasą tiesioginė informacija apie galimybę užšaldyti kūdikio virkštelės kraują pasiekė kartu su jai įteikta Nėščiosios ir naujagimio knygele.
„Ant Nėščiosios ir naujagimio knygelės viršelio buvo Kamieninių ląstelių banko reklama.
Panaršiusi įmonės tinklapyje, Rasa jame rado labai rimtų ir gerbiamų medikų, kuriais norėtųsi pasitikėti, atsiliepimus.
Kuo ypatingos virkštelės kamieninės ląstelės Anot Biochemijos instituto direktoriaus pavaduotojos, dr. Virginijos Bukelskienės, kamieninės ląstelės pagal savo kilmę skirstomos į dvi grupes – prenatalinio ir postnatalinio laikotarpio, t. y. išskirtos iki gimimo ir po gimimo.
Ir daug mažesnis laiko tarpas iki tada, kai jų realiai gali prireikti, ir daugiau garantijų, ir sutaupyta krūva pinigų, kuri būtų išleista už 20 metų saugojimą“, - svarstė V. Bukelskienė.
Nors daugelis gydymo būdų – eksperimentiniai, išauginti organai jau egzistuoja Mokslininkės teigimu, šiuo metu Lietuvoje pats populiariausias įteisintas gydymo kamieninėmis ląstelėmis būdas – leukemijai gydyti.
Lietuvoje tokių atvejų dar nebuvo, tačiau pasaulyje atlikta per 60 tūkst. tokių transplantacijų.
Pavyzdžiui, Amerikoje gan plačiai atliekami kūdikių klinikiniai celebrinio paralyžiaus gydymo tyrimai.Emigravus tėvams vaikai augo su močiute, pranešė LNK laida „Labas vakaras, Lietuva“.
Tėvai mažiau nei prieš metus emigravo į Didžiąją Britaniją.
„Antradienį vaikai mokytojai pasakė, kad jie mažai gaudavo valgyti vasarą.
„Aš negaliu pasakyti, koks svoris, kiek tai yra kilogramų, bet pažiūrėjus į vaikus (matyti – DELFI), kad trūksta svorio.
Jie pastoviai ten būdavo nedavalgę, kai aš dar buvau Lietuvoje.Alkoholiko žmonos išpažintis: vyro nuodijimas tabletėmis ir bandymai persileisti Ramunė be savo vyro, niekaip nepajėgiančio atsikratyti alkoholiko etiketės, net ir turėdama du vaikus, nemokėjo jaustis laiminga.
Iš leidyklos „ForSmart“ knygoje „55 tiesos apie alkoholį.
11 pamokų, kaip išbristi sausam“ DELFI pateikia atvirą moters pasakojimą apie gyvenimą su alkoholiku vyru.
Į alkoholį bėrė tabletes, bet vyras išsiaiškino Mano vardas Ramunė.
Bent jau taip aš prisistatinėju Al-Anon (alkoholizmu sergančių žmonių šeimos narių, draugų ir artimųjų bendrija) susirinkimuose.
Suradau jam keletą Anoniminių Alkoholikų grupių, sutuoktinis buvo du kartus detoksikuotas, praėjo Minesotos programą – tačiau niekas nepadėjo.
Jaučiausi silpna ir palūžusi, todėl kartą jis, suradęs man Al-Anon grupę, palydėjo mane, o pats liko su mergaitėmis.
Mano vyras rado kelią pas Anoniminius Alkoholikus, o aš radau Al-Anon grupę.Užkrato požymiai: besiraitančios kirmėlės, skylės drabužiuose ir skraidantys vabzdžiai Lietuvoje dažniausiai sutinkamos drabužinės ir maistinės kandys.
Viena suaugusi kandis gali padėti iki 200 kiaušinėlių“, – pasakoja biologas Liutauras Grigaliūnas.
Biologas L. Grigaliūnas pabrėžia, kad drabužinės kandys sutinkamos ten, kur laikomi drabužiai, o maistinės – kur maistas, nors šią vasarą pastebėta atvejų, kai maistinės kandys skraidė net laiptinėse. Lietuvoje teisėjai – tarptautinėje teisėjų mainų programoje Vilniaus apygardos administraciniame teisme (VAAT) prasidėjo Europos teisminio mokymo tinklo (EJTN) pirmąkart Lietuvoje organizuojamas projektas – 2013 m. teisėjų mainų programa, kurioje atrinktos dalyvauti dvi šio teismo teisėjos Milda Vainienė ir Rasa Ragulskytė-Markovienė bei Kauno apylinkės teismo teisėja Aurelija Naujokienė.
Lietuva pirmąkart dalyvauja Europos teisminio mokymo tinklo programoje, pagrįstoje abipusiškumo principu.
Šios programos pirminiu akcentu tapo rugsėjo 2 d. įvykęs jos dalyvių susitikimas VAAT.
Austrijos nepriklausomo senato teisėja Gabrielė Krafft, Miulūzo miesto (Prancūzija) teismo teisėja Marion Brulez ir Romos apygardos administracinio teismo teisėjas Emilianas Raganella susitikime-diskusijoje su programos dalyvėmis bei kolegėmis iš Lietuvos teismų M. Vainiene ir A. Naujokiene, Vilniaus apygardos administracinio teismo pirmininke Ina Kirkutiene ir teismo teisėjais aptarė mokymų Lietuvoje, truksiančių dvi savaites, eigą.
„Mums didelė garbė, kad dvi mūsų teismo teisėjos atrinktos dalyvauti EJTN programoje ir reprezentuoti Lietuvos teismų sistemą.
Džiaugiamės turėdami galimybę supažindinti kolegas iš Austrijos, Prancūzijos ir Italijos su Lietuvos administracinių teismų sistema, su mūsų teismo darbu, teisėjais bei jų darbo sąlygomis ir sudarysime visas sąlygas, kad projekto dalyviams viešnagė mūsų teisme būtų naudinga ir turininga“, – sakė VAAT teismo pirmininkė I. Kirkutienė.
Teisėjų mainų programos metu projekto dalyviai lankysis Vilniaus miesto apylinkės teisme, Konstituciniame Teisme, Nacionalinėje teismų administracijoje, Generalinėje prokuratūroje, Lietuvos apeliaciniame teisme, Vilniaus apygardos teisme, Lukiškių tardymo izoliatoriuje-kalėjime, Lietuvos vyriausiajame administraciniame teisme, Kauno apygardos administraciniame teisme.
Rugsėjo 9–11 dienomis teisėja iš Austrijos Gabrielė Krafft ir teisėjas iš Italijos Emilianas Raganella turės galimybę stebėti teisėjų darbą, kaip žiūrovai dalyvauti teismo posėdžiuose Vilniaus apygardos administraciniame teisme, o teisėja iš Prancūzijos M. Brulez – Kauno apylinkės teisme.
Pasibaigus teisėjų mainų programos Lietuvoje daliai, programos dalyvės teisėjos M. Vainienė, R. Ragulskytė-Markovienė ir A. Naujokienė dar šiemet vyks dalyvauti atsakomojoje mainų programos dalyje užsienio valstybėse – Vokietijoje, Prancūzijoje ir Italijoje.Prieš teismą stojo kyšininkavimu kaltinamas buvęs Vilniaus teisėjas Kauno apygardos teismas trečiadienį atvertė baudžiamąją bylą, kurioje buvęs Vilniaus apygardos teismo Baudžiamųjų bylų skyriaus teisėjas Ryšardas Skirtunas kaltinamas kyšininkavimu ir prekyba poveikiu, o palankių teismo sprendimų siekęs Laimonas Jurgelevičius kaltinamas prekyba poveikiu ir teisėjo papirkimu.
Kaltinamajame akte nurodoma, kad teisėjas, pasinaudodamas savo pažintimi su buvusiu Vilniaus apygardos teismo Baudžiamųjų bylų skyriaus pirmininku, iš advokato Vitoldo Petravičiaus, atstovavusio L. Jurgelevičiaus interesus baudžiamojoje byloje, priėmė 2 000 litų kyšį už pažadą paveikti buvusį Baudžiamųjų bylų skyriaus pirmininką.
Už šį pažadą į teisėjų kolegiją, turėjusią nagrinėti L. Jurgelevičiaus baudžiamąją bylą apeliacine tvarka, turėjo būti paskirtas būtent teisėjas R. Skirtunas.
Teisėjui už padarytas nusikalstamas veikas, pagal Lietuvos Respublikos baudžiamojo kodekso 225 straipsnio 2 dalį ir 226 straipsnio 2 dalį, numatyta griežčiausia bausmė – laisvės atėmimas iki 7 metų.
Tuo tarpu palankių teismo sprendimų siekusiam L. Jurgelevičiui už nusikaltimus pagal Baudžiamojo kodekso 226 straipsnio 1 dalį ir 227 straipsnio 2 dalį – laisvės atėmimas iki 5 metų.
Trečiadienį bylos iš esmės pradėti nagrinėti nepavyko, nes dėl užimtumo kitose bylose į teismo posėdį neatvyko L. Jurgelevičiaus advokatas.
Į teismą nebuvo atvežtas ir šiuo metu laisvės atėmimo bausme atliekantis L. Jurgelevičius.
R. Skirtunas trečiadienį po teismo posėdžio buvo nekalbus.
„Man nebūtų etiška kol vyksta teismo procesas kažką komentuoti“, - teigė R. Skirtunas.
Kitas teismo posėdis numatytas spalio 28 dieną.Teismų reforma palies visus Lietuvos žmones Atsižvelgusi į teismų pateiktas pastabas, Teisėjų taryba pritarė Teismų reformos koncepciją įgyvendinančių teisės aktų projektų paketui, kuriame numatytos priemonės užtikrins spartesnį ir kokybiškesnį bylų nagrinėjimą, palengvins asmenų teisės kreiptis į teismą įgyvendinimą, leis efektyviau panaudoti teismų turimus žmogiškuosius ir materialiuosius išteklius.
Pavyzdžiui, vietoj nuo 2015 m. sausio 1 d. reikalingų įsteigti 54 apylinkių ir apygardų administracinių teismų kanclerių reikėtų tik 13, taip pat mažės lėšų poreikis teismų pirmininkų bei pavaduotojų atlyginimams mokėti.
Teismų reformos koncepciją įgyvendinančių teisės aktų projektų paketas perduotas Vyriausybei, kaip įstatymų leidybos iniciatyvos teisę turinčiam subjektui, prašant inicijuoti jų priėmimą.
Teismų reformą siūloma įgyvendinti nuo 2015 m. sausio 1 d., pranešė Nacionalinė teismų administracija.Darželinukų tėvams rengiami nemalonūs pokyčiai Rekordinio skaičiaus darželinukų sulaukusi Klaipėdos valdžia suka galvą, kaip miesto ikimokyklinio ugdymo įstaigų duris atverti ir tiems daugiau kaip 700 mažylių, kurie į jas nepateko.
„Vakarų ekspresas“ rašo, kad šią problemą tikimasi išspręsti ėmusis griežtesnių priemonių prieš nereguliariai minėtas įstaigas lankančių vaikų tėvus ir panaikinus beveik visas lengvatas.
Klaipėdos valdžia pripažįsta, kad situacija tikrai kelia nerimą, tačiau dar kartą patikino, jog bent kol kas naujų grupių steigti nesiruošia.
Švietimo ir mokslo ministras Dainius Pavalkis Lietuvą norėtų paversti Anglija: visi studentai iš valstybės imtų paskolas studijoms.
DELFI pašnekovų teigimu, britiška sistema auksinė, tačiau vargiai būtų tinkama Lietuvai.
D. Pavalkis prakalbo, kad kitąmet žadama keisti studijų finansavimo tvarką.
D. Pavalkis DELFI sakė, kad viskas kol kas tėra diskusijų lygyje, tačiau neslepia, kad jį asmeniškai labiausiai vilioja angliška sistema.
D. Pavalkio teigimu, dėl studijų finansavimo ateities greičiausiai bus pasiūlytos maždaug trys alternatyvos.
„Tačiau nesakau, kad tai yra absoliučiai tai, ko mums reikia Lietuvoje.
Pavyzdžiui, gal aukštasis mokslas turėtų būti visiškai nemokamas, kaip yra Estijoje.
Kitas klausimas, kiek valstybė pajėgi – juk tada turėtume riboti studentų skaičių, mažėtų aukštojo mokslo prieinamumas“, – kalbėjo D. Pavalkis.
Kodėl Anglijos sistema „auksinė“ Koks ministro pamėgtos britiškos sistemos principas?
Anglijoje visiems Europos Sąjungos piliečiams, stojantiems į bakalauro programas, yra galimybė gauti paskolą mokesčiui už mokslą padengti.
Beje, Anglija yra pirmaujanti šalis visoje Europoje pagal dirbančių studentų skaičių: susiradus darbą ir dirbant 20 valandų per savaitę, galima išgyventi neprašant pinigų iš tėvų.
Anglijoje tai yra daugiau nei 21 tūkst. svarų per metus, Lietuvoje perskaičiuojama, kad būtų 4500 Lt per mėnesį po mokesčių.
Mano galva, tai auksinė sistema, tačiau klausimas – ar valstybė būtų pajėgi, kadangi pati britų Vyriausybė neoficialiai mano, kad apie pusė gavusių paskolą jos niekada neatiduos – nespės pradėti gauti tokių pajamų arba nespės atiduoti visos paskolos“, – teigia edukacinės bendrovės „Kalba.Lt” 
valdybos pirmininkas Rytis Jurkėnas.
Pagal šią sistemą, grąžins tie, kurie pajėgūs tą padaryti“, – sako R. Jurkėnas.
M. Adomėnas: krepšeliai būtų pakeisti paskolomis Vienas praėjusios Vyriausybės vykdytos aukštojo mokslo reformos architektų, konservatorius Mantas Adomėnas sako, kad sumanyta krepšelių sistema pasiteisino.
„Matome, kad universitetai turi daugiau motyvacijos pritraukinėti studentus, o gana daug silpnų studijų programų apmirinėja dėl studentų stygiaus,“ – teigia M. Adomėnas.
M. Adomėno teigimu, siūlymų Lietuvoje įteisinti anglišką ar vokišką sistemą būta visais laikais, tačiau, jo nuomone, nebūdavo įsigilinama, kokia sistema tose šalyse veikia.
„Anglijoje yra stabili aukštos kokybės aukštojo mokslo sistema, geriausių pasaulio universitetų dvidešimtuke šalis turi du universitetus.
Tai reiškia, kad tie studentai, kurie iki šiol gaudavo garantuotą studijų finansavimą, dabar nebegaus to – jiems duos paskolą, už kurią vėliau reikės susimokėti“, – apibendrina M. Adomėnas.
„Anglijoje studentai tik iš dalies prisimoka prie tos studijų finansavimo dalies, už kurią sumoka valstybė.
Manau, angliška sistema Lietuvai nelabai tinkama ir nelabai veiktų“, – svarsto M. Adomėnas.Medicinos studijos Lietuvoje labiausiai jau vilioja nebe libaniečius Keičiasi stojančiųjų į šalies medicinos studijas geografija.
Anksčiau šias studijas rinkdavosi jaunuoliai iš Libano, Pakistano ar Indijos, o dabar medicina labiausiai vilioja vokiečius, ispanus, švedus, sako švietimo ir mokslo ministras Dainius Pavalkis.
Skaičiuojama, kad Lietuvoje per paskutinius 10 metų studentų skaičius išaugo keturis kartus.
Į Lietuvą kasmet atvažiuojančiųjų pagal įvairias mainų programas didėja.
"Anksčiau pirmoje vietoje būdavo Libanas, Pakistanas, Indija, šiais metais, pavyzdžiui, Medicinos universiteto (Lietuvos sveikatos mokslų universiteto, -ELTA) pirmoje vietoje yra Vokietijos piliečiai, antroje vietoje - Ispanijos, trečioje vietoje - švedai ir tiktai ketvirtoje vietoje žmonės iš Izraelio", - ketvirtadienį per bendrą tarptautinės konferencijos "Europos aukštasis mokslas pasaulyje" spaudos konferenciją kartu su Europos Komisijos Švietimo ir kultūros komisare Androulla Vassiliou sakė ministras D. Pavalkis.
Rytų šalys, pasak D. Pavalkio, išsirikiavusios tolėliau.
D. Pavalkis, kuris prieš tapdamas ministru pats užsiėmė akademine veikla, juokavo, kad galbūt Lietuvoje studijų kokybė yra panaši kaip ir svetur, bet, kaip jam anuomet sakydavo studentai, Lietuvoje "pigesnis alus", "gražios merginos".13 magistrantų iš Rytų kaimynystės šalių pasisekė studijuoti Lietuvoje Stipendijos studijuoti Lietuvoje šiemet skirtos 13 Rytų kaimynystės valstybių studentų magistrantų.
Švietimo ir mokslo ministerija nuo 2012 metų skiria valstybines stipendijas Ukrainos, Gruzijos, Armėnijos, Baltarusijos, Kazachstano, Azerbaidžano studentams pilnoms magistrantūros studijoms pasirinktoje Lietuvos aukštojo mokslo institucijoje.
Švietimo mainų paramos fondas, administruojantis šią veiklą, 2013 metais gavo 73 būsimųjų magistrantų paraiškas, skyrė 13 stipendijų, pranešė fondas.
Daugiausia paraiškų gauta iš Gruzijos (21), Ukrainos ir Baltarusijos (po 18) ir Azerbaidžano (14).
Tuo tarpu iš Armėnijos negauta nė viena paraiška.
Abiturientai: studijos neturi trukdyti dirbti Su rugsėjo pirmąja sveikinantis mokyklinis skambutis šiemet paskutinį kartą nuskambėjo 146 Klaipėdos „Žemynos“ gimnazijos abiturientams.
Nepasisprendusiems dėl studijų pataria palaukti Kalbintas abiturientas Justinas pasakojo, kad nori kuo greičiau baigti mokyklą ir įstoti į pramonės inžinerijos srities studijas.
Tačiau Justinas pasakojo labai palaikantis ir bendraamžių norą iš karto po mokyklos niekur nestoti.
Planuoja studijuoti mediciną Nuo vaikystės apie medicinos studijas svajojanti Agnė patikino, kad nors žino, kad šiemet šių studijų populiarumas labai išaugo, mano, kad įstoti jai nebus sunku.
Agnė pripažino, kad nors užtektų ir mokykloje gaunamų žinių, ji papildomai su korepetitore mokosi biologijos.
Nenori baigti mokyklos Į programavimo studijas Vilniaus universitete žadantis stoti Mažvydas pasakojo, kad sostinę renkasi dėl didesnių perspektyvų ir esamų pažinčių.
Vaikinui antrino ir galimybe studijuoti aviacijos inžinerijos mokslus besidomintis Martynas.
Jis žada persikelti į Kauną.
Siūlo saugotis pasiūlymų iš užsienio Klaipėdos „Žemynos“ gimnazijos direktorė Rita Podoliankienė pasakojo, kad jos vadovaujamos mokyklos dvyliktokai dažniausiai renkasi inžinerinės pakraipos specialybes.
Ji pasidžiaugė ir tuo, kad visai netoli yra Klaipėdos universitetas, kuriame išsilavinimą gali įgyti mokiniai, kurie galbūt nėra finansiškai pajėgūs studijuoti kitame mieste.
Šiandien vis daugiau norinčių studijuoti ir programavimą“, - tai, kad moksleiviai reaguoja į darbo rinkos pokyčius, pabrėžė R. Podolianskienė.
Populiariausios šalys – Danija ir Vokietija.
Nes nuo to priklausys ir Lietuvos ateitis“, - patikino R. Podoliankienė.
„Žemynos“ gimnazijoje sportininkai ir dirbantys užsienyje moksleiviai gali prašyti laisvo lankomumo.
Jeigu aš vertinu jo darbą tik tai raštu per „Skype“, kokios garantijos, kad jis tą darbą atliko pats?“Šiurpi beglobių vaikų socializacija - „bomžyne“ Vilniaus savivaldybė savotiškai sprendžia likimo nuskriaustų vaikų problemą.
DELFI žiniomis, pirmus dešimt Vilniaus Žolyno vaikų socialinės globos namų auklėtinių planuojama perkelti į savivaldybės socialinį būstą Subačiaus gatvėje.
Socialiniai darbuotojai ateis kaip į darbą Nuvažiavusi apžiūrėti patalpų, Vilniaus savivaldybės tarybos narė Rūta Vanagaitė laiptinėje sutiko keturis „visiškus alkoholikus, kurie nešasi bambalius“.
Paklausta, koks tikslas taip skubėti ir bet kur kraustyti vaikų namų globotinius, R. Vanagaitė minėjo pora variantų.
Pirmas - savivaldybė planuoja perimti sklypą Žolyno gatvėje.
Antras - jau yra paskelbta, kad tėvai gali kreiptis dėl vaikų prirašymo į darželio grupes, kurios steigiamos Žolyno vaikų socialinės globos namų patalpose.
Kaip DELFI sakė R. Vanagaitė, tėvų globos namų auklėtiniams iš tiesų reikia labiau šeimos aplinką primenančios aplinkos.
Ruošia vietą „geresniems“ vaikams R. Vanagaitės žodžiais, matyt, skubama dėl to, jog savivaldybės vadovams svarbu paskelbti, kad atsidarys naujas darželis.
- nesuprantama DELFI pašnekovei.
„Galima būtų bandyti labai atsargiai kai kuriuos vaikus socializuoti, tačiau tik saugioje kaimynystėje, kad bendruomenė būtų paruošta juos priimti“, - mano R. Vanagaitė Namuose matė vien baisybes Politikės žodžiais, sprendimas dalį globos namų auklėtinių perkelti į savivaldybės socialinius būstus buvo priimtas „be jokios darbo grupės, dūrus pirštu į pirmą pasitaikiusį butą, kurį turi savivaldybė – baisiame name, kurio kieme yra sprogusi pirtis.
R. Vanagaitė pabrėžė, jog tie vaikai yra socialinės rizikos, paimti iš geriančių šeimų, savo namuose matę tik baisybes.
Darbuotojų informuoti nepasivargino Žolyno vaikų socialinės globos namų direktorė su DELFI bendrauti atsisakė.
Darbuotojai minėjo apie planus dalį vaikų iškelti į Subačiaus gatvę ir vėliau į socialinius būstus Vydūno gatvėje sužinoję iš tėvų, kurie pradėjo eiti į globos namus ir klausti, kada čia atsidarys darželio grupės.
Išreklamavo darželio grupes, kurių nėra Liepos mėnesį savivaldybė žiniasklaidai išplatino informaciją apie tai, kad Globos namai, esantys Žolyno gatvėje, Antakalnyje, jau šį rudenį priims darželinukus.
Kaip rašyta, „rugsėjo mėnesį čia bus įsteigtos 3 naujos darželinukų grupės, vidutiniškai po 10-15 vaikų, iš viso apie 40“, „globos namuose esančios trys šeimynos bus perkeltos į joms skirtas patalpas Vydūno ir Subačiaus gatvėse“.
Mama prisistačiusiai DELFI reporterei globos namų darbuotoja teigė nieko apie tai nežinanti: „Tik tiek, kad žmonės eina pas mus ir klausia, kada pradės veikti darželis – skaitė, jog nuo rugsėjo 1 dienos čia atsidaro vaikų grupės“.
Paklausta, ar su socialiniais darbuotojais savivaldybė jau kalbėjo, kad kažkam reikės kraustytis gyventi su dešimčia vaikų į socialinius būstus Subačiaus gatvėje, darbuotoja minėjo, jog „viskas vyksta pletkų lygyje“.
Pasak jos, sovietmečiu tokius vaikus kėlė į rekreacines, reabilitacines zonas, kad jie galėtų nutolti nuo savo asocialios aplinkos, kad matytų mišką, daugiau būtų gamtoje, kuri pati savaime gydo žmogų.
Paklausta, kodėl savivaldybė reformą pradeda būtent nuo Žolyno gatvės vaikų socializacijos centro, moteris teigė mananti, jog savivaldybę vilioja sklypas – globos namai įkurti vaizdingoje, ramioje gatvėje, Pavilnių regioniniame parke.Siūloma klasifikuoti universitetus, o Vilniaus universitetą iškelti aukščiau visų Visi šalies universitetai turėtų būti skirstomi pagal jų veiklos pobūdį, o Vilniaus universitetas pripažintas išskirtiniu.
Socialdemokratai Valerijus Simulikas ir Edvardas Žakaris bei liberalas Vitalijus Gailius siūlo Lietuvos universitetus skirstyti pagal jų veiklos įvairumą, universalumą, mokslinių sričių įvairovę ir eksperimentinę (socialinę, kultūrinę) plėtrą, įtaką regionų bei visos šalies raidai.
Tuo metu Vilniaus universitetas išskiriamas iš visų.
Jame numatyta, kad valstybinio universiteto statutą tvirtintų Seimas savo nutarimu, o Vilniaus universiteto būtų tvirtinamas įstatymu.
Valstybinės kolegijos statutą tvirtintų Vyriausybė.
Akibrokštas darželinukų tėvams: parodykite, kiek uždirbate Vilniaus savivaldybė pradėjo taikyti naują darželinukų tėvų kontrolės praktiką.
Nacionalinis aktyvių mamų sambūris (NAMS) savo socialinio tinklo „Facebook“ paskyroje išplatino nuotrauką, kurioje užfiksuotas informacinis lapelis su štai tokiu tekstu: „Vykdydami 2013 m. liepos 22 d. Vilniaus miesto savivaldybės mero pasitarimo protokolo Nr. 28-300 (1.2.13-T1) 16 punktą, maloniai prašome jūsų pateikti grupės auklėtojai pažymas apie deklaruotą gyvenamąją vietą ir išskaičiuotą bei sumokėtą pajamų mokestį (deklaracijos forma FR0573).
Tėvai, kurių vaikai darželį pradės lankyti nuo š.m. rugsėjo 1 d., tokias pažymas turi pristatyti iki spalio 1 d., o likusieji, kurie darželį lanko jau ne pirmi metai – iki gruodžio 1 d.“ Paskatins vaikus rūšiuoti pagal tėvų piniginės storį?
NAMS neslepia pasipiktinimo tokiu savivaldybės elgesiu.
Todėl apeidinėja galiojantį įstatymą ir bando dėl tėvų nežinojimo, išsiblaškymo ar baimės, kad praras vietą darželyje, ištraukti tuos duomenis iš tėvų, kad patys tėvai atneštų“, - DELFI teigė NAMS atstovė Rasa Paulavičienė.
- retoriškai klausė R. Paulavičienė.
Savivaldybė: dalis tėvų piktnaudžiauja priėmimo į darželius tvarka Sostinės savivaldybė DELFI patvirtino, kad taip vykdomas miesto valdžios sprendimas.
„Pastaraisiais mėnesiais nemažai gyventojų su vaikais (vidutiniškai po 500 per mėnesį) deklaruodavo savo gyvenamąją vietą Vilniaus mieste.
Net ir deklaravę savo gyvenamąją vietą Vilniuje, jie faktiškai gyvena kitoje Lietuvos savivaldybėje, bei moka ten mokesčius.
Vilniaus miesto savivaldybė, siekdama išsiaiškinti kokia dalis tėvų deklaravusių savo gyvenamąją vietą Vilniuje, realiai joje gyvena ir moka mokesčius, prašo tėvų pateikti nustatytos formos pažymą, kurioje atsispindėtų informacija apie tai, kuriai savivaldybei yra sumokami mokesčiai.
Primename, kad vieno vaiko išlaikymas ikimokyklinio ugdymo įstaigoje Vilniaus miesto biudžetui per metus kainuoja 5000 – 6500 litų“, - teigiama DELFI pateiktame savivaldybės komentare.Maždaug po mėnesio turėtų būti paskelbti Švietimo ir mokslo ministerijos (ŠMM) siūlomi Mokslo ir studijų įstatymo pakeitimai, pranešė švietimo ir mokslo ministras Dainius Pavalkis.
D.Pavalkis patvirtino, kad pakeitimų studentai gali tikėtis kitąmet: "Jeigu viskas vyks sklandžiai, šitie pakeitimai turėtų būti priimti per šitą (Seimo - BNS) sesiją".
Anot D.Pavalkio, siūlymus rengianti darbo grupė trečiadienį juos pristatys ministerijos vadovams: "Mes rytoj darbo grupę renkame, kad ji pristatytų ministerijos vadovybei, ką yra suprojektavę Mokslo ir studijų įstatymo pakeitimuose".
Antradienį D.Pavalkis mokslo ir studijų klausimus aptarė su studentų atstovais.
Tuo metu studijų finansavimo tvarką, anot D.Pavalkio, keisti galima būtų nebent kitąmet.
Tai yra, ko gero, kitų metų darbas", - svarstė jis.
Tuo metu, anot D.Pavalkio, nuostatas apie studijas baigusiųjų karjeros stebėseną į įstatymo pakeitimus reikėtų įrašyti jau dabar.
"Visi šitie pakeitimai turi gulti į įstatymą, kad oficialiai galėtume pasakyti: "Žinote, gerbiama aukštoji mokykla, jūsų 50 proc. absolventų niekur nedirba ir 50 proc. kitų dirba, bet dirba Londone, bare plaudami indus".
Kalbėdamas su studentais, ministras užsiminė, jog, Eurostato duomenimis, daugiausia bedarbių arba dirbančiųjų ne pagal specialybę yra tarp A.Stulginskio universiteto absolventų.
"Aš į statistiką žiūriu gana skeptiškai, juo labiau, kad gali būti neįvertinta situacija, kada A.Stulginsio universitetą baigia žemės turėtojas, ūkininkas, ir jis pats save įdarbina.
Jokių sprendimų dėl to, kad Eurostate pasirodė nepalankūs duomenys, tikrai nedarysime", - nurodė D.Pavalkis.Masinė avarija D. Britanijoje: susidūrė 100 automobilių, šimtai sužeista Ketvirtadienį ryte Kente (Didžioji Britanija) ant Šepio tilto kelyje A249 apie 10 min. automobiliai trankėsi vieni į kitus, iš viso susidūrė apie 100 lengvųjų ir krovininių automobilių.
Martinas Stammersas (45 m.) teigė: „Tai siaubinga.
Sutriko susisiekimas tarp Šepio salos ir Kento.
Kitas liudininkas pasakojo BBC korespondentui, kad matomumas buvo prastas, tačiau vairuotojai irgi kalti, nes važiavo be šviesų.
10 įdomiausių fragmentų iš V. Putino interviu Per interviu naujienų agentūrai AP ir Rusijos valstybinei televizijai prezidentas Vladimiras Putinas kalbėjo apie Sirijos pilietinį karą, savo santykius su Jungtinių Valstijų prezidentu Baracku Obama, JAV Nacionalinės saugumo agentūros paslapčių viešintoją Edwardą Snowdeną ir gėjų teises Rusijoje.
„The Telegraph“ pateikia 10 įdomiausių šio pokalbio fragmentų.
Apie vaizdus iš Sirijos, kuriuose matyti įtariamos cheminių ginklų atakos aukos: „Tai siaubingi vaizdai.
Sklando nuomonė, kad šiuos įrašus sudurstė patys sukilėliai, kurie yra susiję su „al Qaeda“ ir kurie visuomet pasižymėjo išskirtiniu brutalumu“.
Apie tai, ar Rusija pritars kariniams veiksmams, jeigu paaiškės, kad šią ataką surengė Sirijos vyriausybė: „Aš to neatmetu, bet noriu atkreipti jūsų dėmesį į vieną absoliučiai esminį aspektą.
Pagal tarptautinę teisę tik Jungtinių Tautų Saugumo Taryba gali sankcionuoti jėgos panaudojimą prieš suverenią valstybę.
Apie santykius su B. Obama: „Amerikiečiai neišrinko prezidento Obamos tam, kad jis būtų malonus Rusijai.
Ir jūsų nuolankaus tarno Rusijos žmonės neišrinko tam, kad jis būtų malonus kažkam kitam.
Apie kūną kalbą tarp V. Putino ir B. Obamos, kuri, žinovų teigimu, rodo sudėtingus darbinius santykius: „Žinoma, yra gestų, kuriuos gali interpretuoti tik vieninteliu būdu, bet niekas niekada nematė, kad B. Obama tokius gestus rodytų man, ar kad aš juos rodyčiau B. Obamai.
Apie tai, kad Jungtinės Valstijos nesugebėjo sučiupti E. Snowdeno ir parsivežti jį namo teismui: „Amerikos specialiųjų tarnybų atstovai - tikiuosi, jie neįsižeis – galėjo būti profesionalesni.
Apie gėjus Rusijoje: „Galiu jus patikinti, kad su tokiais žmonėmis dirbu, ir kartais už pasiekimus įvairiose srityse apdovanoju juos valstybiniais medaliais ar prizais.
Jie sako, kad Piotras Iljičius Čaikovskis buvo homoseksualus.
Apie terorizmo grėsmę per žiemos Olimpiadą Sočyje vasario mėnesį: „Teroristai visuomet kažkam kelia grėsmę.
Apie kovotoją su korupcija ir opozicijos atstovą Maskvos mero rinkimuose Aleksandrą Navalną, kuris pagal kaltinimus, laikomus politiškai motyvuotais, buvo nuteistas dėl lėšų grobstymo: „Šis ponas ėmėsi labai madingos kovos su korupcija temos ir dar kartą pasakysiu: kad galėtum kovoti su korupcija, pats turi būti skaidrus kaip krištolas.
Apie Rusijos elito lojalumą: „Tačiau mes visi turime žinoti tą faktą, kad įvykus revoliucinėms, ne evoliucinėms, permainoms, reikalai gali dar labiau pablogėti. B. Obama: JAV nešniukštinėja paprastų žmonių Jungtinės Valstijos nešnipinėja paprastų žmonių pašto ar pokalbių telefonu, pareiškė trečiadienį prezidentas Barackas Obama, tvirtindamas, kad JAV žvalgyba renka duomenis tik specifinėse srityse.
B.Obama susilaukia klausimų ir namie, ir užsienyje, kai buvęs Nacionalinės saugumo agentūros (NSA) kontraktininkas Edwardas Snowdenas nutekino slaptus dokumentus, rodančius, kad NSA plačiai seka amerikiečių ir užsieniečių elektroninį paštą ir pokalbius telefonu.
„Aš užtikrinu Europos ir pasaulio visuomenę, kad mums nerūpi šniukštinėti žmonių elektroninį paštą ar klausytis jų pokalbių telefonu“, – kalbėjo B.Obama per spaudos konferenciją, surengtą kartu su Švedijos ministru pirmininku Fredriku Reinfeldtu.
B.Obama pažymėjo, kad tokių sekimo programų naudojimo saugiklius būtina tobulinti.Ką sako JAV Senato rezoliucijos projektas dėl Sirijos JAV Senato Tarptautinių santykių komitetas trečiadienį, rugsėjo 4 dieną, imsis dvipartinio įgaliojimų suteikimo projekto dėl jėgos panaudojimo prieš Siriją.
Rezoliucija, apribojanti sankcijos suteikimą iki 60 dienų su papildomų 30 dienų galimybe buvo peržiūrėta atsižvelgiant į antradienį, rugsėjo 3 dieną Senato komiteto posėdyje išsakytą susirūpinimą.
Šiame posėdyje aukščiausi JAV pareigūnai sulaukė sudėtingų senatorių klausimų apie karinių atakų planus, kadangi Atstovų rūmų lyderiai palaiko prezidento Baracko Obamos raginimą nubausti Siriją už rugpjūtį įvykdytą dujų ataką netoli Damasko.
Vėliau Tarptautinių santykių komiteto pirmininkas Robertas Menendezas pareiškė, kad jis ir respublikonas Tenesio valstijos senatorius Bobas Corkeris sėkmingai baigė derybas dėl patikslinto projekto.
CNN gautoje teksto kopijoje teigiama, kad projektas riboja leidimą iki 60 dienų su papildomų 30 dienų galutiniu terminu.
„Kartu mes parengėme veiksmų planą, suteikiantį prezidentui įgaliojimus, kurių jam reikia norint panaudoti jėgą kaip atsaką į Assado režimo nusikalstamą cheminio ginklo panaudojimą prieš Sirijos gyventojus.
Užtikriname, kad įgaliojimai yra riboti ir aiškūs, apriboti laiko prasme bei garantuoja, kad Jungtinių Valstijų ginkluotosios pajėgos nebus dislokuotos kovinėms operacijoms Sirijoje“, - sakė R. Menendezas.
J. Kerry: Sirija nėra Irakas B. Obamos administracijai darant spaudimą Kongresui, kad būtų sankcionuoti kariniai veiksmai prieš Siriją, valstybės sekretorius Johnas Kerry, gynybos sekretorius Chuckas Hagelis ir Jungtinio štabų vadų komiteto pirmininkas generolas Martinas Dempsey atvyko į susitikimą su Senato Tarptautinių santykių komitetu.
Iš pat pradžių J. Kerry atkreipė dėmesį į sąsajas su 2003 metų invazija į Iraką, nuramindamas, kad žvalgyba patikimai sieja Sirijos vyriausybės pajėgas su rugpjūčio 21 dieną įvykdyta ataka.
„Mes esame ypač jautrūs, Chuckas ir aš, kad nereiktų vėl prašyti nei vieno Kongreso nario balsuoti remiantis klaidinga informacija, - sakė J. Kerry, kuris kaip ir Ch.
Hagelis balsavo už leidimą vykdyti invaziją į Iraką.
J. Kerry teigimu, tarp šios informacijos yra dujas nešančių raketų trajektorija, Sirijos kariniai nurodymai kariams užsidėti dujokaukes bei aukštų Sirijos pareigūnų nuogąstavimai, kad Jungtinių Tautų inspektoriai gali aptikti atakos įrodymų.
„Režimo kontroliuojamoje teritorijoje nenusileido nei viena raketa, nei viena, - pažymėjo J. Kerry.
J. Kerry teigia, jog B. Obama neprašo Jungtinių Valstijų pradėti karo – tik „sumenkinti ir apriboti“ Sirijos prezidento Basharo al Assado galimybes surenti dar vieną cheminę ataką.
Vis dėlto, J. Kerry ir Ch.
Hageliui teko atremti rimtus senatorių klausimus, kuriuose buvo išreikštas susirūpinimas, kad uždegus žalią šviesą Sirijos puolimui Jungtinės Valstijos bus įtrauktos į šalies pilietinį karą, kuris trunka jau pustrečių metų.
„Suprantama, kad amerikiečiai pavargę po Irake patirto fiasko ir dešimtmetį trukusio karo, - sakė senatorius Tomas Udallas.
Kaip mes galime garantuoti, kad viena operatyvi ataka turės kokį nors kitokį poveikį, nei dar labiau sugniauš gniaužtus, kuriuos Assadas turi savo galioje, ar leis su „al Qaeda“ susijungusiems sukilėliams stipriau įsitvirtinti Sirijoje?“
J. Kerry sakė, kad administracija neketina siųsti amerikiečių sausumos pajėgų į Siriją „dėl pilietinio karo“.
Tačiau jis pasipriešino bet kokioms pastangoms draudimą dislokuoti sausumos kariuomenę įtraukti į Kongreso rezoliuciją, sankcionuojančią karinius veiksmus, taip paliekant galimybę JAV kariams perimti cheminius ginklus „tuo atveju, jeigu Sirija žlugtų“ ar eksremistinės grupuotės būtų pasiruošusios juos įsigyti.
Kaimynė pyksta: Kinija plečia savo teritoriją Filipinų užsienio reikalų sekretorius trečiadienį sakė, kad Kinija planuoja okupuoti seklumą Pietų Kinijos jūroje, nes nori išplėsti savo teritoriją prieš pasirašant regioninį susitarimą, skelbia "Reuters".
Filipinai mano, kad Kinija savo naujausiais veiksmais kelia pavojų stabilumui Pietryčių Azijoje.
Filipinų užsienio reikalų sekretorius Albertas del Rosario ragino kaimynus Pietryčių Azijoje paspartinti derybas dėl teisiškai įpareigojančio elgesio kodekso, kuris reglamentuos valstybių elgesį Pietų Kinijos jūroje.
Filipinai nustatė, kad ant Skarboro rifo, kurį nuo praėjusių metų balandžio okupavo Kinijos laivai, Kinija numetė cemento blokus.
Dėl šių veiksmų Filipinai Kinijai pateiks diplomatinį protestą.
Filipinai mano, kad Kinija nori užvaldyti rifą, kol dar nėra pasirašytas elgesio kodeksas ir strategiškai vilkina jo pasirašymą.
Keturių iš dešimties ASEAN narių, įskaitant Vietnamą ir Filipinus, teritorinės pretenzijos Pietų Kinijos jūroje iš dalies sutampa su Kinijos pretenzijomis.
Taivanas taip pat nori valdyti Pietų Kinijos jūrą.
Kinijos užsienio reikalų ministerijos atstovas antradienį sakė, kad neturi "jokios informacijos" apie Filipinų kaltinimus dėl veiklos Skarboro rife. B. Obama: pasaulio bendruomenė negali tylėti dėl įvykių Sirijoje JAV prezidentas Barackas Obama trečiadienį Stokholme pareiškė, kad tarptautinė bendruomenė "negali tylėti", kai Sirijos valdantysis režimas panaudojo cheminį ginklą prieš savo žmones.
"Aš diskutavau apie mūsų vertinimą ; (Švedijos ministras pirmininkas Fredrikas Reinfeldtas) ir aš sutariame, kad tokio barbariškumo atveju pasaulio bendruomenė negali tylėti", - sakė B.Obama.
JAV telkia koaliciją smūgiams Sirijoje Tarptautinė koalicija veiksmams prieš Siriją didėja, trečiadienį JAV įstatymų leidėjams sakė valstybės sekretorius Johnas Kerry, kuris pridūrė, kad arabų šalys net pasisiūlė padėti apmokėti bet kokius smūgius.
"Telkiame paramą su... kitomis šalimis, tarp jų - Arabų Lyga", - sakė J.Kerry, JAV administracijai bandant prastumti savo planą dėl karinių veiksmų prieš Damaską dėl jo numanomo cheminių ginklų panaudojimo.
"Konkrečios šalys, kalbėjusios apie veikimą", yra "Saudo Arabija, (Jungtiniai Arabų) Emyratai, Kataras, turkai ir prancūzai".
Koalicija telkiama po įtariamos praėjusio mėnesio cheminės atakos Damasko priemiestyje, per kurią, Vašingtono teigimu, žuvo 1,4 tūkst. žmonių.
Jungtinės Valstijos kreipėsi į daugiau kaip 100 šalių, Atstovų Rūmų komitetui sakė diplomatijos vadovas.
Prezidentas Barackas Obama tvirtino, kad Sirijos prezidento Basharo al Assado režimas peržengė raudonąją liniją dėl cheminių ginklų panaudojimo ir turėtų būti nubaustas sumažinant jo karinius pajėgumus.
"31 šalis ir organizacija viešai ar privačiai deklaravo, kad Assado režimas yra atsakingas už šią ataką, ir tai buvo prieš tai, kai buvo surinktas mūsų įrodymų paketas, - sakė J.Kerry.
Jau antrą dieną bandydamas įtikinti Kongresą paremti B.Obamos planą dėl riboto raketinio smūgio Sirijos režimui, jis net užsiminė, kad Jungtinės Valstijos turi net per daug pagalbos pasiūlymų.
- Turkai, NATO šalis, pasmerkė (tą ataką), apkaltino ja Assadą, paprašė leisti būti operacijos dalimi".
Bet, atvirai kalbant,... sulaukėme daugiau savanorių, nei galime panaudoti tokio pobūdžio operacijai", - nurodė J.Kerry.
Tuo tarpu virtinė Arabų Lygos šalių pasisiūlė padėti apmokėti išlaidas, sakė jis ir pridūrė, kad pasiūlytos sumos yra "gana reikšmingos".
"Kai kurios jų sakė, kad jei Jungtinės Valstijos yra pasirengusios eiti ir atlikti viską taip, kaip esame atlikę anksčiau kitose vietose, jos apmokės tas išlaidas.
Štai kaip jos tam pasiaukojusios", - sakė J.Kerry.
V. Putinas griežtina toną ginče dėl Sirijos Tuo tarpu prieš G20 viršūnių susitikimą Sankt Peterburge Rusija griežtina toną ginče su JAV dėl Sirijos krizės.
Prezidentas Vladimiras Putinas apkaltino JAV valstybės sekretorių Johną Kerry melavus JAV Kongresui dėl "Al Qaedos" vaidmens pilietiniame kare, praneša "Reuters".
Liūdna", - pareiškė V. Putinas trečiadienį Maskvoje.
Prezidentas atkreipė dėmesį į J. Kerry teiginius dėl "Al Qaedos" vaidmens sukilime prieš Basharą al Assadą.
JAV valstybės sekretorius, paklaustas vieno kongresmeno, atsakė, kad "Al Qaeda" kare nedalyvauja.
"Jie, žinoma, gražiai meluoja", - kalbėjo V. Putinas.
Anot jo, "Al Qaedos" kovotojai kariniu požiūriu yra svarbiausias sukilimo stulpas.
Kai vienas senatorius J. Kerry paklausė, ar "iš esmės yra tiesa", kad į Sirijos opoziciją prasiskverbė "Al Qaeda", šis atsakė: "Ne, tai iš esmės nėra tiesa.
5 faktai: amerikiečių viršūnėlės aptarė situaciją Sirijoje JAV valstybės sekretorius Johnas Kerry, gynybos sekretorius Chuckas Hagelis ir šalies generalinio štabo pirmininkas Martinas Dempsey antradienį pusketvirtos valandos Kongrese atsakinėjo į parlamentarų ir paprastų amerikiečių klausimus.
Tai buvo pirmasis Kongreso posėdis dėl šalies prezidento Baracko Obamos prašymo suteikti leidimą pradėti ribotą karinę operaciją prieš cheminį ginklą panaudojusį Sirijos režimą, skelbia CNN.
Senato užsienio santykių komiteto posėdyje, kuriam vadovavo J. Kerry, buvo aptarti įvairūs klausimai, susiję su siūlomu JAV kariniu atsaku į situaciją Sirijoje.Paprastos karalių bėdos: Ričardas III turėjo kirmėlių Pasirodo, jog karaliams nesvetimos ir paprastų žmonių bėdos.
Mokslininkai, dirbantys su karaliaus Ričardo III palaikais, trečiadienį paskelbė sensacingų faktų – pasirodo, jog valdovo žarnyne gyveno apvaliųjų kirmėlių (askaridžių) kolonija, skelbia CNN.
Tokia informacija pateikiama mokslininkų ataskaitoje, kurią skelbia leidinys „Lancet“.
2012 metais archeologai Lesteryje, automobilių stovėjimo aikštelėje, atkasė niekuo neišsiskiriančius palaikus.
Vasarį buvo oficialiai patvirtinta, jog palaikai – Ričardo III, paskutinio mūšio lauke galvą padėjusio Anglijos karaliaus.
Manoma, jog pasaulyje askaridžių (Ascaris lumbricoides) turi iki 1,2 mlrd. žmonių – būtent šių kirmėlių kiaušinėlių ir aptikta karaliaus palaikuose, skelbia Ligų kontrolės ir prevencijos žinybų atstovai.Vyras, stovintis už nuogų „Femen“ nugarų Ukrainos feminisčių grupuotė „Femen“ garsėja daugybe surežisuotų protesto akcijų prieš seksualinio ir politinio pobūdžio represijas, kuriose dalyvauja nuogos iki pusės.
„Mūsų misija – protestuoti, mūsų ginklai – nuogos krūtys“, – toks „Femen“ šūkis.
Na o Venecijos kino festivalyje pristatytame dokumentiniame filme paaiškėjo, kad „Femen“ įkūrėjas ir idėjinis tėvas yra vyras, informuoja independent.co.uk.
Australų režisierės Kitty Green (28 m.) filmas „Ukraina – ne viešnamis“ atskleidė, kad moterų aktyvisčių grupės įkvėpėjas – Viktoras Sviatskis.
Kaip rašoma „Femen“ interneto svetainėje, šią vasarą dėl veiklos, susijusios su grupe, Ukrainos slaptosios tarnybos žiauriai jį sumušė.
Režisierė K. Green atskleidė, kad jis – ne šiaip „Femen“ rėmėjas, o jos įkūrėjas.
Kelios „Femen“ narės, taip pat ir garsiausia aktyvistė Ina Ševčenko, Venecijoje laukia K. Green dokumentinio filmo pristatymo.
Pastaruoju metu kelios grupės narės išvyko į užsienį, nes buvo „nuolat persekiojamos, žiauriai sumuštos pagrobtos, ne kartą sulaukė grasinimų“ iš valdžios atstovų, o birželį dvi narės prancūzės ir viena vokietė pateko už grotų už tai, kad Tunise protestavo išsirengusios nuogai iki pusės.
Iki šiol niekas nesuprato, kokią įtaką V. Sviatskis daro „Femen“.
Filme teigiama, kad būtent jis pasiuntė „Femen“ nares į vieną pavojingiausių misijų Baltarusijoje, kur jas sulaikė slaptieji agentai, išrengė, pažemino ir paliko miške netoli Ukrainos sienos.
Šioje kelionėje K. Green lydėjo judėjimo nares.
Režisierė papasakojo leidiniui „The Independent“, kad jos filmuotą medžiagą atėmė KGB, ją pačią pralaikė uždarę aštuonias valandas, o paskui deportavo į Lietuvą.
Savo filme K. Green pastebi V. Sviatskio organizuotumą, charizmą, tik kelia klausimą dėl jo įtakos grupei.
„Jis gali pasielgti tiesiog siaubingai, bet yra be galo inteligentiškas“, – sakė ji apie V. Sviatskį, kuris filme duoda interviu.
K. Green metus gyveno Kijeve mažame bute su keturiomis „Femen“ narėmis ir filmavo jų akcijas.
Tik laikui bėgant ji sužinojo, kad viskam vadovauja V. Sviatskis.
Iš pradžių V. Sviatskis nesutiko filmuotis, bet galiausiai nusileido atkakliai režisierei.
Su merginomis jis elgėsi nepagarbiai – šaukdavo, išvadindavo kalėmis“, – pasakojo K. Green.
„Femen“ įkūrėjas interviu siekė paaiškinti savo vaidmenį organizacijoje ir paradoksą, kad moterų judėjimui vadovauja vyras. Britų parlamente pernai užregistruota 300 tūkst. bandymų žiūrėti pornografiją internete Britų parlamento pareigūnai pernai užregistravo beveik 300 tūkst. mėginimų prieiti prie pornografinės medžiagos per tarnybinius kompiuterius, rodo oficialūs įrašai.
Parlamento rūmų Informacinių technologijų (IT) departamento skelbiami duomenys surinkti iš kompiuterių, kuriais naudojasi daugiau nei 1 tūkst. 300 įstatymų leidėjų, jų padėjėjų ir kitų parlamento darbuotojų.
IT skyriaus pareigūnai aiškinasi, kodėl mėginimų prieiti prie pornografinių svetainių skaičius skirtingais mėnesiais skiriasi – praėjusių metų lapkritį užregistruota beveik 115 tūkst. tokių bandymų, o šį vasarį – tik 15.
Šie duomenys buvo paskelbti antradienį, „Huffington Post UK“ interneto svetainės prašymu.
Dar du Rusijos kariniai laivai plaukia prie Sirijos Eskadrinis minininkas "Nastoičivyj" iš Rusijos Baltijos laivyno ir palydos laivas "Smetlivyj" iš Juodosios jūros laivyno per artimiausias kelias dienas prisidės prie rusų karinio jūrų laivyno junginio Viduržemio jūroje, trečiadienį sakė šaltinis Rusijos karinio jūrų laivyno štabe.
"Palydos laivas "Smetlivyj" savo kovinę užduotį Viduržemio jūroje pradės pagal operatyvinės vadovybės planus per artimiausias kelias dienas.
Neregėtų potvynių zonoje atsidūręs V. Ivanauskas žavisi rusų gebėjimu išgyventi nelaimes Dėl Amūro upės potvynio Rusijoje smarkiai kenčia ir lietuvio Valdo Ivanausko treniruojamas Chabarovsko „SKA-Energija“ klubas.
Lenino vardu pavadintas šios komandos stadionas yra visiškai užlietas, ir šiuo metu yra tinkamas nebent vandens sporto šakoms, o ne futbolui.
Kaip pastebėjo oficialus „SKA-Energija“ tinklalapis, Chabarovsko stadionas ko gero tapo pirmu pasaulyje, kuriame buvo praktikuojamas burlenčių sportas.
Pranešama, kad toks didelis potvynis Amūro srityje nebuvo užfiksuotas jau 120 metų.
V. Ivanauskas: žaviuosi rusų žmonėmis Valdas Ivanauskas portalą sports.ru
Amūro upės vandens lygis jau dabar viršija 8 metrus“, – pasakojo V. Ivanauskas.
Nežinau, kaip viskas baigtųsi, jei tai būtų įvykę Austrijoje, Vokietijoje ar Lietuvoje, kur man yra tekę gyventi.
Kai rugpjūčio pabaigoje išvykome į Jaroslavlį žaisti su „Saturn“ klubu, vanduo buvo šalia stadiono, o po keturių dienų jau visas skendėjo.
V. Ivanauskas teigė, kad komandai leista žaisti kitame stadione.
V. Ivanauskas tikino, kad nė vienam žaidėjui nė mintis nešovė į galvą dėl stichijos palikti komandą.
Iš Miuncheno skambina dukra. Italijos dešinieji vėl užsipuolė pirmąją juodaodę ministrę Italijos kraštutinių dešiniųjų partija „Forza Nuova“ trečiadienį užsipuolė pirmąją juodaodę ministrę - Romoje prie savivaldybės pastato paradinių durų palikti trys manekenai, ištepti dirbtiniu krauju, informuoja „Reuters“.
Integracijos ministrė Cecile Kyenge, gimusi Kongo Demokratinėje Respublikoje, yra nuolat puldinėjama rasistų po to, kai balandžio mėnesį tapo ministre.
„Forza Nuova“ savo paskyroje socialiniame tinklalapyje „Facebook“ paviešino manekenų nuotraukas su savo atstovo komentaru, kad protesto tikslas nutraukti ministrės bandymus palengvinti sąlygas, kuriomis imigrantai gali gauti Italijos pilietybę.
Dabar imigrantai turi Italijoje gyventi 10 metų ir tik tuomet gali kreiptis dėl pilietybės, o Italijoje gimusiems imigrantų vaikams pilietybė nėra automatiškai suteikiama.
C. Kyenge nori šią tvarką pakeisti.
„Forza Nuova“ atstovas teigia, kad ministrės žodžiai pilni rasizmo prieš Europos kultūrą, o jos politinės veiklos tikslas -„sunaikinti nacionalinį identitetą“. V. Putinas neigia, kad jo santykiai su B.Obama yra įtempti Rusijos prezidentas Vladimiras Putinas trečiadienį atmetė kalbas, kad jo asmeniniai santykiai su Baracku Obama yra prasti, ir gyrė JAV lyderį kaip tiesų žmogų, su kuriuo "įdomu" dirbti.
Prieš Didžiojo dvidešimtuko (G-20) viršūnių susitikimą Sankt Peterburge, kuris prasidės ketvirtadienį, duodamas interviu valstybiniam televizijos Pirmajam kanalui, V.Putinas B.Obamą pavadino "labai įdomiu pašnekovu ir konkrečiu dalykišku žmogumi".
"Visos mūsų derybos yra labai konstruktyvaus pobūdžio, labai esminės ir gana atviros", - sakė V.Putinas interviu, kuris buvo parodytas trečiadienį.
"Šiuo atžvilgiu JAV prezidentas yra labai geras pašnekovas, su juo lengva kalbėtis, nes būna aišku, ko žmogus nori, jo pozicija būna aiški, jis klausosi kito žmogaus pozicijos, - tęsė V.Putinas.
V.Putinui pernai grįžus į Kremlių trečiai kadencijai, Rusijos santykiai su Jungtinėmis Valstijomis dramatiškai pablogėjo - dėl virtinės klausimų, tarp kurių yra Sirijos krizė ir žmogaus teisės.
Piką įtampa pasiekė Maskvai šią vasarą suteikus prieglobstį JAV žvalgybines paslaptis nutekinusiam Edwardui Snowdenui.
Dėl to B.Obama atšaukė prieš G-20 susitikimą planuotą apsilankymą Maskvoje ir dvišalį susitikimą su V.Putinu.
V.Putinas pripažino, kad buvo nusivylęs JAV prezidento sprendimu, bet pažymėjo, kad nebuvo "jokios ypatingos katastrofos" ir kad jis suprato, kad kai kurie Maskvos sprendimai netiko JAV administracijai.
"Mes suprantame, kad ryšium su Rusijos pozicija kai kuriais klausimais amerikiečių administracijai kyla tam tikras susierzinimas, tačiau čia nieko nepadarysi.
Aš galvoju, (kad) iš tikrųjų būtų gerai nesierzinti, drauge pasisemti kantrybės ir dirbti ieškant sprendimų", - pažymėjo V.Putinas.
Anksčiau Kremlius sakė, kad joks dvišalis V.Putino ir B.Obamos susitikimas ar net ne tokios formalios derybos G-20 susitikime nėra suplanuoti, bet Rusijos lyderis sakė laukiantis kokios nors diskusijos su B.Obama.
Praėjęs abiejų lyderių susitikimas per Didžiojo aštuoneto (G-8) viršūnių susitikimą Šiaurės Airijoje birželio mėnesį buvo aiškiai šaltas, žurnalistai analizavo jų kūno kalbą ir rašė, kad jie vienas kito draugijoje tikriausiai buvo įsitempę.
Vėliau B.Obama pripažino, kad V.Putinas dažnai atrodydavo kaip "nuobodžiaujantis vaikas klasės gale".
V.Putinas sakė, jog yra nustebęs, kad stebėtojai interpretuoja jų kūno kalbą.
Tačiau tokių gestų nei iš mano pusės Obamos adresu, nei iš Obamos pusės mano adresu niekas niekada nematė ir, aš tikiuosi, to niekada nebus", - sakė V.Putinas.Besiskiriančio R. Murdocho žmoną kaltina, esą ji – Kinijos šnipė Australų milijardierius Clive`as Palmeris teigė ketinantis paduoti į teismą Rupertą Murdochą dėl nepagražintos nuomonės viename iš jo laikraščių ir pareiškė, kad žiniasklaidos magnato žmona, su kuria jis skiriasi, yra Kinijos šnipė.
C. Palmeris, geriausiai žinomas dėl savo ketinimų pastatyti „Titaniko“ kopiją ir dalyvaujantis šeštadienį Australijoje numatytuose rinkimuose, pasipiktino viename Australijos laikraštyje paskelbtais komentarais, kuriuose abejojama jo turtu bei profesoriaus laipsniu ir klausiama, ar jis iš tikrųjų esąs kalnakasybos magnatas, rašo „The Telegraph“.
Minimas straipsnis pasirodė R. Murdochui priklausančio laikraščio „The Australian“ pirmajame puslapyje, pavadinimu „Kodėl turėtume sunerimti dėl tikrojo C. Palmerio“.
Jame rašoma, kad C. Palmeris yra „žmogus, pasižymintis smulkmeniškomis fantazijomis, kurios dažnai virsta unikalia „tikrovės“ versija“.
Naujausios apklausos rodo, kad C. Palmerio vieningoji partija savo gimtojoje Kvinslando valstijoje gali laimėti vietą Senate.
Dienraštis pažymėjo, kad tai leistų jam „daryti nesubtilią įtaką Kanberoje“.
„Priešingai paistalams ir suregztoms istorijoms, Clive`as Frederickas Palmeris nėra profesorius, Didžiojo dvidešimtuko patarėjas, kalnakasybos magnatas, teisės guru ir laisvo žodžio gynėjas.
„The Australian“ remia konservatorių opozicijos lyderį Tony Abbottą ir teigė kelis mėnesius studijavęs C. Palmerio biografijos faktus.
C. Palmeris, kuris tvirtina pinigus užsidirbęs iš kalnakasybos verslo ir užsiimantis nekilnojamojo turto vystymu bei valdantis vieną kurortinį viešbutį, ilgą laiką buvo T. Abbotto Liberalų nacionalinės koalicijos šalininkas.
Piktai reaguodamas į laikraščio straipsnį, C. Palmeris apkaltino Australijoje gimusį, bet dabar Jungtinių Valstijų pilietybę turinį R. Murdochą nurodinėjant žurnalistams, ką rašyti, ir pareiškė, kad jis už tai turi atsakyti.
„Šiandien iškelsiu bylą R. Murdochui.
Jis turės atvykti į Australiją ir atsakyti į šiuos klausimus Aukščiausiame teisme, - televizijai „Seven Network“ teigė C. Palmeris.
Per atskirą interviu televizijai „Nine Network“ C. Palmeris netikėtai pareiškė, kas yra R. Murdocho žmona Wendi Deng, su kuria jis šiuo metu skiriasi.
„Žinote, Ruperto Murdocho žmona Wendi Deng yra Kinijos šnipė.
Tai žino visas pasaulis“, - rėžė C. Palmeris, priblokšdamas laidos vedėją.
„Ji metų metais šnipinėjo Rupertą, siųsdama pinigus Kinijos žvalgybai.
Ji buvo parengta Pietų Kinijoje.
Sakau jums tiesą, - tikino C. Palmeris.
- Wendi Deng yra kinų šnipė ir štai kodėl Rupertas ja atsikratė“.
Murdochas) nori kontroliuoti Australijos politiką.
C. Palmerio vieningoji partija yra iškėlusi kandidatus į visas 150 vietų Atstovų rūmuose ir 18 kandidatų į Senatą aštuoniose Australijos valstijose bei teritorijose, ir skleidžia populistinius pažadus, įskaitant mokesčių mažinimą.Sveiki atvykę į Siriją, kur mirtis yra gyvenimo būdas Kapai beveik susilygino, raudonos žemės kauburėlius nuplovė lietus ir išpustė vėjas.
Jame palaidota Hania – 3 metukų mergaitė, jauniausia iš penkių žuvusių šeimos narių.
Nė vieno jų nepražudė cheminiai reagentai – jų gyvybes nusinešė įprastiniai ginklai per vieną iš bombardavimų, pernelyg dažnai drebinančių Sirijos Alepo provinciją.
Aš jau senas ir nebeturiu jokių artimųjų“, - guodėsi Abdurahmanas al Shibli.
Daugiau kaip 70 metų turintis senukas anksti ryte ganė avį, kai raketa susprogdino ūkio namą netoli Babo esančiame kaime.
Šio kaimo gyventojai nieko nežino apie Baracko Obamos raudonąją liniją ar Davido Camerono grasinimus skaudžiomis pasekmėmis režimui, jeigu jis griebsis cheminių ginklų, savo reportaže iš Alepo provincijos „The Independent“ rašo vienintelis britų žurnalistas Kimas Sengupta, dirbantis Šiaurės Sirijoje.
Tačiau žmonės girdėjo miglotas ir iškraipytas kalbas apie tai, kas vyksta Londone ir Vašingtone.
Tačiau „tai nesvarbu, svarbu tik šitai“, tvirtino kaimynė Zeana, žvelgianti iš po juodo hidžabo, gestais rodydama į sugriautą Hanios namą, kur žuvo jos tėvai ir du broliai.
Zeana teigia taip pat nukentėjusi.
Muhabaratas - slaptoji policija - išsivežė jos brolį.
„Prieš dvylika su puse metų, Hamoje“, - atsakė ji.
Jie žudo šiuos vargšus žmones dėl nieko“, - sakė 55 metų Zeana.
Kariniai režimo lėktuvai šaudo į opozicijos rajonus Alepo ir Idlibo miestuose, sprogdindami namus.
Per visą savo gyvenimą nebuvau matęs tokių laikų“, - purtydamas galvą sakė Abdulrahmanas al Shibli.
Bijo dar didesnių skerdynių Čia gyvenantys žmonės, kaimiečiai ir šeimos, pabėgusios iš miestų, kurie tapo prezidento Basharo al Assado pajėgų taikinais, būgštauja, kad Vakarams sudavus karinius smūgius, prasidės dar didesnės žudynės.
- klausė Haji Mustapha Doshas, kuris su gausia savo šeima persikėlė gyventi pas savo brolį.
„Sveiki atvykę į Siriją, kur mirtis yra tapusi gyvenimo būdu“, - užrašyta ant sienos kaimyniniame Idlibo provincijos Kafranbelio mieste, garsėjančiame juoduoju grafičių humoru.
Jungtinių Valstijų agentai iki šiol mėgina surasti raketas, kurios buvo išvežtos iš Libijos po Muammaro Gaddafi nuvertimo.
„Žiūrėkite, ką galėjome padaryti su raketa!, - sušuko vienas iš bendrakeleivių Jamalas, imituodamas šaudymą raketų paleidimo prietaisu.
- Atsiųskite mums raketų ir Obamai bei Cameronui nereikės rūpintis Assado bombardavimu“.
Anksčiau keliaujant per Šiaurės Siriją reikėdavo vengti režimo karių ir „Shabihos“ – alavitų bendruomenės, iš kurios kilęs šalies elitas, karinės formuotės.
Dabar tenka saugotis ir sparčiai augančių džihadistų gaujų, sakė Jamalas.
Jie labai griežti religijos atžvilgiu“, - sakė 29 metų Baselis, kuris aštuonis mėnesius praleido Alepe tarp revoliucijos kovotojų, bet nusivylęs grįžo padėti savo tėvo staliaus versle.
Baselio tėvas maldaujamai paprašė jo nekalbėti apie tokius dalykus.
Dabar tokie kovotojai kaip Jamalas, priklausantys nuosaikesnėms brigadoms, pernelyg bijo atvirai kalbėti apie islamistus.
Siriją atstatys sirai“.
Greitai B. Obama mums padės“.
Šį įdomų faktą nustatė istorikas Richardas van Emdenas, praneša bbc.co.uk.
Kapitonas Robertas Campbellas savo pažado imperatoriui Wilhelmui II laikėsi – iš Kento grafystės jis grįžo į Vokietiją, kur išbuvo iki karo pabaigos 1918 metais.
Istorikas Richardas van Emdenas BBC teigė, kad kapitonas R. Campbellas jautė pareigą tesėti savo pažadą.
Visus šiuos faktus istorikas išsiaiškino Nacionaliniuose archyvuose peržiūrėdamas Užsienio reikalų ministerijos dokumentus – jis rinko medžiagą savo knygai „Meeting the Enemy: The Human Face of the Great War“.
29 metų kapitonas R. Campbellas buvo paimtas į nelaisvę šiaurinėje Prancūzijos dalyje.
Tai įvyko 1914 metų rugpjūčio 24 dieną.
Jis buvo išsiųstas į Magdeburgo karo belaisvių stovyklą, esančią šiaurės rytų Vokietijoje.
Būdamas karo belaisvių stovykloje gavo žinią, kad jo motina Louise miršta nuo vėžio.
Mėginimas pabėgti Kapitonas R. Campbellas parašė laišką Vokietijos imperatoriui, kuriame maldavo leisti aplankyti savo motiną.
Imperatorius Wilhelmas II tokį leidimą suteikė su sąlyga, kad kapitonas pažadės sugrįžti.
R. van Emdeno teigimu, kapitonas R. Campbellas beveik neabejotinai keliavo per Olandiją, iš ten laivu ir traukiniu pasiekė Greivsendą Kento grafystėje.
Namuose su sergančia motina praleidęs savaitę, karininkas tuo pačiu keliu grįžo atgal į Vokietiją.
Jo motina mirė 1917 metų vasarį.
Istorikas įsitikinęs, kad R. Campbellas jautė pareigą tesėti savo žodį.
„Jis manė: „Jeigu negrįšiu, nė vienas karininkas daugiau nebus išleistas šiuo pagrindu“, - įsitikinęs R. van Emdenas, kuris stebisi, kad Didžioji Britanija nesutrukdė kapitonui sugrįžti į Vokietiją.
Daugiau nė vienas britas belaisvis nebuvo išleistas dėl šeiminių aplinkybių, kai Didžioji Britanija atmetė panašų vokiečio belaisvio Peterio Gastreicho, laikyto koncentracijos stovykloje Meno saloje, prašymą.
Naujas posūkis šioje istorijoje įvyko tuomet, kai kapitonas R. Campbellas grįžo į karo belaisvių stovyklą – jis bandė pabėgti.
Jis ir dar grupelė belaisvių devynias dienas kasė savo kelią iš stovyklos, tačiau pasienyje su Olandija buvo sulaikyti ir išsiųsti atgal.
Istorikas R. van Emdenas įsitikinęs, kad mėginimas pabėgti buvo toks pat garbės reikalas, kaip ištesėti žodį bei grįžti į stovyklą.
„The Daily Mail“ pranešė, kad pasibaigus Pirmajam pasauliniam karui kapitonas R. Campbellas grįžo į Didžiąją Britaniją ir tarnavo kariuomenėje iki 1925 metų.
Vėliau jis vėl sugrįžo į karines pajėgas 1939 metais, prasidėjus Antrajam pasauliniam karui.
R. Campbellas mirė Vaito saloje 1966 metų liepą.Žydai ir prancūzai Rusijos nemėgsta labiau nei amerikiečiai Sociologai G20 viršūnių susitikimo išvakarėse pasidomėjo Rusijos įvaizdžiu pasaulio akyse.
Valstybės Dūmoje gauti rezultatai buvo pavadinti apgailėtinais: 39 procentai respondentų Rusijos Federaciją vertina neigiamai, o teigiamai – tik 36 procentai, rašo „Kommersant“.
Apklausą 38 šalyse atliko autoritetingas tyrimų centras „Pew Research“, praneša newsru.com.
Teigiama nuomonė apie Rusiją vyrauja tik Graikijoje (63 procentai teigiamų atsakymų) ir Pietų Korėjoje (53 procentai).
Tai pat santykinai palankiai Rusiją vertina kinai (49 procentai – teigiamai, 39 procentai – neigiamai).
Labiausiai Rusija nemėgstama Izraelyje (77 procentai neigiamų vertinimų), Jordanijoje (70 procentų), Turkijoje (66 procentai), Prancūzijoje, Japonijoje ir Egipte (po 64 procentus).
Tarp amerikiečių neigiamai Rusiją vertina 43 procentai apklaustųjų, Vokietijoje – 60 procentų, Italijoje – 56 procentai, Lenkijoje – 54 procentai.
Sprendžiant pagal apklausą, Rusijos įvaizdis pasaulyje pastaraisiais metais pablogėjo.
Ryškiausia neigiama dinamika pastebima Jordanijoje (minus 23 proc. punktai teigiamų vertinimų lyginant su 2007 metais) ir Egipte (minus 16 proc. punktų).
Teigiamas požiūris į Rusiją labiausiai sustiprėjo Indonezijoje (plius 7 proc. punktai) ir Argentinoje (taip pat plius 7 proc. punktai).
Valstybės Dūmoje manoma, kad Vakaruose vyraujanti neigiama nuomonė apie Rusiją pagrįsta vertybių skirtumu.
Pavyzdžiui, Rusija dažnai susilaukia užsienio šalių kritikos dėl kitokio požiūrio į seksualines mažumas bei kitokios pozicijos Sirijos klausimu.
Kremliaus ruporas, institucijos „Rossotrudnečestvo“ vadovas Konstantinas Kosačiovas mano, kad Rusija nuosekliai diskredituojama, o pati valdžia savo poziciją kitoms šalims aiškina nepakankamai aktyviai.
Detalesnius apklausos apie Rusiją rezultatus galite rasti čia. B. Obamos niuksas V. Putinui: Sankt Peterburge jis susitiks su Rusijos gėjų aktyvistais JAV prezidentas Barackas Obama lankydamasis Rusijoje susitiks su šios šalies gėjų teisių gynimo aktyvistais, trečiadienį pranešė dvi grupės, pakviestos į tą susitikimą.
JAV lyderis, kuris savo kelionės į Sankt Peterburgą, į Didžiojo dvidešimtuko (G-20) viršūnių susitikimą, išvakarėse ragino suteikti gėjams tokias pačias teises, su aktyvistais susitiks penktadienį vakare, sake vienas jų Igoris Kočetkovas.
Grupei "LGBT Network" vadovaujantis I.Kočetkovas AFP sakė, kad planuoja dalyvauti ir pakalbėti apie "teisių pažeidimus remiantis seksualine orientacija", be to, paraginti tarptautiniu mastu stebėti tokius pažeidimus.
Kitos Sankt Peterburge įsikūrusios gėjų teisių grupės - "Coming Out" - lyderė Ana Anisimova AFP sakė, kad jie taip pat gavo pakvietimą ir kad kažkas iš jų dalyvaus.
Vienas Baltųjų rūmų pareigūnas trečiadienį sakė, kad B.Obama "susitiks su Rusijos pilietinės visuomenės lyderiais ir aptars tą svarbų vaidmenį, kurį pilietinė visuomenė vaidina propaguodama žmogaus teises ir toleranciją".
Tačiau keli garsūs Rusijos teisių gynimo aktyvistai Maskvoje sakė, kad buvo pakviesti, bet negalės dalyvauti dėl nuolatinių JAV delegacijos darbotvarkės pakeitimų.
"Atsiprašėme ir pasakėme, kad negalime atvykti", nes susitikimo laikas buvo kelis kartus pakeistas ir tai apsunkino logistiką, naujienų agentūrai "Interfax" sakė aktyvistė veteranė Liudmila Aleksejeva.
Levas Ponomariovas iš organizacijos "Už žmonių teises" ir Svetlana Ganuškina iš "Pilietinės pagalbos" sakė, kad dėl tos pačios priežasties taip pat nedalyvaus.
Kalbėdamas Stokholme, prieš vizitą į Rusiją, B.Obama išreiškė paramą lygioms gėjų teisėms ir šiuos jo pareiškimus daugelis laiko nukreiptais prieš Rusiją, kurios prezidentas Vladimiras Putinas neseniai pasirašė prieštaringai vertinamą "gėjų propagandos" nepilnamečiams draudimo įstatymą.
Kad mūsų broliai ir seserys gėjai ir lesbietės pagal įstatymą turi būti vertinami vienodai", - žurnalistams sake B.Obama.
"Amnesty International" trečiadienį paragino G-20 "pasmerkti Rusijos drakonišką homofobišką įstatymą ir padaryti visa, ką gali, kad įtikintų valdžią jo atsisakyti".
Rusija sulaukė kritikos bangos dėl minimo įstatymo, kurį daugelis laiko nukreiptu prieš gėjus ir po kurio priėmimo pasigirdo raginimų boikotuoti kitų metų vasarį Rusijos Sočio mieste įvyksiančias žiemos olimpines žaidynes.Naujasis Irano prezidentas sakys kalbą metiniame JT posėdyje Irano žiniasklaida pranešė, kad prezidentas Hassanas Rouhani šį mėnesį dalyvaus kasmetėje Jungtinių Tautų (JT) Generalinėje Asamblėjoje Niujorke, kur jo pirmtakas sakydavo kurstančias kalbas, skelbia "Reuters".
Palyginti nuosaikus dvasininkas H. Rohanis, kuris teigė norįs sumažinti įtampą santykiuose su Vakarais, JT Generalinėje Asamblėjoje sakys tris kalbas.
H. Rouhani pirmtakas Mahmoudas Ahmadinejadas per savo kalbas Generalinėje Asamblėjoje, be kita ko, abejojo Holokausto egzistavimu ir JAV versija apie 2001 metų rugsėjo 11-osios išpuolius.
Iranas su Vakarais nesutaria dėl savo branduolinės programos.
Derybos šiuo klausimu sustojo balandžio mėnesį.Dingusi elektra paralyžiavo gyvenimą Venesueloje Dingusi elektra antradienį paralyžiavo gyvenimą Venesueloje.
Šalies prezidentas Nicolas Maduro pareiškė, kad tai - sabotažas.
"Viskas rodo, kad kraštutiniai dešinieji surengė elektros pučą", - rašė jis "Twitter".
Antradienio vidudienį (vietos laiku) elektra dingo 14 šalies valstijų bei dalyje Karakaso.
Pasak Energetikos ministerijos, elektra dingo dėl problemų elektros tiekimo linijoje tarp Gajanos miesto ir vakarinės šalies dalies.
Gurio užtvankoje netoli Gajanos pagaminama daugiau kaip 80 proc. Venesuelai reikalingos energijos.
"Nėra abejonių, kad su incidentu susiję tiem, kurie nori susilpninti mūsų tėvynę", - teigė N. Maduro.
Vidaus reikalų ministras Miguelis Rodrķguezas Torresas taip pat neatmetė sabotažo galimybės.
Venesuelos opozicijos lyderis Henrique Caprilesas tuo tarpu paneigė tokias spėliones ir dėl elektros dingimo apkaltino vyriausybę.
"Tai, kas atsitiko, turėtų motyvuoti venesueliečius toliau kovoti už valdžios pasikeitimą", - pabrėžė H. Caprilesas.
Prezidentas N. Maduro mėgsta dėl šalies problemų kaltinti opoziciją.Dar vienas žingsnis karo link: JAV Senato komitetas pritarė jėgos naudojimui prieš Siriją JAV prezidento Baracko Obamos planas suduoti karinius smūgius Sirijai trečiadienį įveikė pirmąją kliūtį Kongrese, ir dabar dėl jo vyks visapusiški Senato debatai.
Susiskaldęs Senato Užsienio santykių komitetas 10-čia balsų pritarė pataisytam rezoliucijos projektui, kuriuo būtų leista surengti JAV karinę intervenciją ir nustatytas 90 dienų terminas, bet būtų draudžiama siųsti į Sirijos teritoriją sausumos pajėgas koviniais tikslais.
Senato lyderiai yra sakę, kad viso Senato debatai ir balsavimas dėl leidimo panaudoti jėgą - reaguojant į Sirijos prezidento Basharo al Assado numanomą cheminių ginklų panaudojimą prieš savo paties žmones - vyks kitą savaitę.
Atstovų Rūmai, kur laukia sunkesnis balsavimas, debatus pradės kitą savaitę, bet balsavimo laiko jų lyderiai nepaskelbė.
Komiteto pirmininkas senatorius Robertas Menendezas, kuris balsavo prieš Irako karą, tvirtino, kad šis reikalas "yra kitoks".
"Tikrai manau, kad čia esama moralinio komponento, kuris yra kritiškai svarbus", - sakė senatorius demokratas ir pridūrė, kad visi Komiteto nariai yra pasibaisėję B.al Assado atakomis.
R.Menendezas sakė, kad rezoliucija turi "gerą pamatą" būti priimta Senate.
Naujos žinios apie nuo 2006-ųjų komą išgyvenantį A. Sharoną Nuo 2006 metų komos būklės esančiam buvusiam Izraelio vyriausybės vadovui Arieliui Sharonui atlikta operacija, kad būtų galima jį toliau maitinti dirbtiniu būdu.
Izraelio radijo duomenimis, 85 metų ekspremjerui Šemos medicinos centre Tel Hašomere įstatyti nauji maitinimo vamzdeliai.
A. Sharoną koma ištiko po insulto 2006-aisiais.
Po operacijos A. Sharonas nugabentas į reanimaciją, tačiau jau netrukus bus grąžintas į palatą, kur jau septynerius metus palaikomos jo gyvybinės funkcijos ir kur jis yra akylai saugomas.
Personalas yra kruopščiai tikrinamas ir tik tada įleidžiamas į A. Sharono palatą.
Nėra nė vienos paviešintos A. Sharono nuotraukos nuo tada, kai jis buvo atvežtas į Hadasaho ligoninę Jeruzalėje prieš daugiau nei pusaštuntų metų.Pašiurpę pokalbio dėl darbo dalyviai: prasidėjo pasaulio pabaiga Bendrovė „LG Electronic“ ir vėl originaliai pademonstravo savo televizoriaus su IPS ekranu privalumus.
įvykiai naujame ekstremaliame reklaminiame klipe vyksta Čilės biure, žmonės paeiliui užeina į jį pokalbiui.
Primename, jog ne menkesnį siaubą patyrė ir pernykščio reklaminio klipo apie nukritusį liftą dalyviai: Patį nekalčiausią klipą nufilmavo viešajame vyrų tualete: IPS (In-Plane Switching) technologiją sukūrė japonų įmonės „Hitachi“ ir NEC.Politikas nieko nežino Raseinių rajono tarybos narys ir verslininkas Vaclovas Šimaitis teisme bandė paaiškinti, kaip jo angare galėjo atsirasti per milijono litų vertės cigarečių kontrabandos krovinys.
Slėpė Nemakščiuose Šiaulių apygardos teisme pradėta nagrinėti baudžiamoji byla, kurioje Klaipėdos bendrovės „Laivingė“ vairuotojas, 45 metų Nikolajus Malinenko, kaltinamas iš Baltarusijos į Lietuvą neteisėtai įvežęs daugiau negu milijono litų vertės cigarečių krovinį.
Kontrabandinės prekės buvo aptiktos Raseinių rajono tarybos nariui, 57 metų Vaclovui Šimaičiui, priklausančiame angare Nemakščių miestelyje.
V. Šimaitis ir N. Malinenko tikina vienas kito nepažįstantys.
Bylos nagrinėjimo metu paklaustas, ar žino, kuris iš salėje esančių žmonių yra N. Malinenko, V. Šimaitis kurį laiką atidžiai žvalgėsi, o po to tvirtino, jog visus teismo posėdyje dalyvaujančius vyrus mato pirmą kartą.
Be V. Šimaičio, posėdžio metu buvo apklaustas kontrabandinio krovinio operatyvinį sekimą koordinavęs ir įtariamųjų pokalbių telefonais klausęsis muitinės kriminalinės tarnybos pareigūnas, taip pat buvęs V. Šimaičio įmonės darbuotojas ir Klaipėdos bendrovės, kurioje dirbo kaltinamasis N. Malinenko, vienas akcininkų.
Lemiamas sprendimas Teismo metu išaiškėjo viena galimų priežasčių, kodėl slaptą sekimą atlikusiems muitinės kriminalistams dabar gana sunku įrodyti, kurie asmenys gali būti susiję su Nemakščiuose paslėptu kontrabandiniu kroviniu.
Sekimo operaciją nuo Baltarusijos sienos koordinavęs muitinės pareigūnas pasakojo, kad kriminalistai stebėjo, kaip į Nemakščiuose esantį angarą buvo įvairuotas vilkikas su kontrabandinėmis cigaretėmis.
Lapkričio 15 dieną buvo nupjauta angaro spyna.
Lapkričio 16 dieną apklaustas V. Šimaitis.
Galiausiai kaltinimai buvo pareikšti tik vairuotojui N. Malinenko.
Angaro savininkas V. Šimaitis šioje byloje tapo liudytoju.
Nekliudomi pasišalino Kontrabandinis krovinys su šimtais tūkstančių cigarečių „West“ ir „Premier“ pakelių į Lietuvą iš Baltarusijos per Raigardo pasienio postą buvo įvežtas 2011 metų lapkričio 12 dieną, šeštą valandą ryto.
Kriminalistų duomenimis, dėl šio krovinio Baltarusijoje galimai tarėsi jau vienoje kontrabandos byloje reikalų su teisėsauga turėjęs Arūnas Jencius.
Kontrabandą gabenantį vilkiką „Scania“ ėmė sekti kriminalistų automobilis.
Po trijų valandų kelionės be sustojimų važiavęs vilkikas su puspriekabe iš autostrados pasuko Nemakščių miestelio link.
9.50 val. stebėjimo postuose pasislėpę pareigūnai užfiksavo, kaip vilkikas įvažiavo į V. Šimaičio vadovaujamos bendrovės „Eskalada ir Ko“ angarą.
Pareigūnai tvirtina, kad „Scanią“ su cigaretėmis vairavo N. Malinenko.
Kaltinamojo advokatas Saulius Alysas prašė pateikti įrodymų, kad automobilį iš tiesų vairavo jo ginamasis.
Teisėjo Vidmanto Mylės paklaustas, kodėl sulaikymo operacija nebuvo vykdoma tuomet, kai ilgai sektas vilkikas įvažiavo į angarą ir jame buvo iškraunamos cigaretės, operatyvinį sekimą koordinavęs pareigūnas teigė, kad toks sprendimas buvo priimtas pasitarus su tiesioginiu viršininku.
V. Šimaitis stebino teisėją Teismo posėdyje kaip liudytoju apklausiamas Raseinių rajono tarybos narys V. Šimaitis savo pasakojimais bandė „atsižegnoti“ nuo jo angare aptiktos kontrabandos.
Kai sužinojau apie kontrabandą, mane ištiko šokas“, – tvirtino V. Šimaitis, tačiau teisėjas paragino kalbėti ne apie patirtus jausmus, bet apie faktus.
Deja, šioje srityje V. Šimaitis nedaug ką tegalėjo pasakyti.
Jis pasakojo, kad angarą užleido kažkokiai bendrovei, kuri užsiima pervežimais iš Kaliningrado srities į Baltarusiją, Maskvą.
Teisėjas teiravosi, ar V. Šimaitis turi kokią nors sutartį su ta nežinoma bendrove, gal gali parodyti tos bendrovės vizitinę kortelę ar pasakyti bent vieną telefono numerį, tačiau V. Šimaitis tokių duomenų negalėjo pateikti.
Teisėjas stebėjosi, kad patyręs verslininkas taip laisvai leido savo angare šeimininkauti nepažįstamiems žmonėms ir klausė, ar V. Šimaitis tikisi, kad teismas patikės tokiais pasakojimais.
Pagrindinis V. Šimaičio verslas – gaminiai iš medžio.
Bendrovė „Eskalada ir Ko“ gamina mobiliąsias pirtis, kubilus, poilsiui skirtus namelius, ąžuolinius lauko baldus, pavėsines, sūpynes, šulinius, lauko stendus, gėlių vazonus ir kitus drožinius.
Dauguma šių gaminių eksportuojama į Vokietiją, Belgiją, Prancūziją.
Beje, V. Šimaitis Raseinių rajone žinomas kaip nuoširdus, žmonėms padėti neatsisakantis politikas, tam tikrą dalį lėšų dažnai skiriantis labdarai.
Teisme buvo apklaustas ir anksčiau V. Šimaičio bendrovėje dirbęs Egidijus Kancevičius, tačiau šis vyras nieko reikšmingo nepapasakojo.
Išvaizdos neprisimena Teisėjas klausė V. Šimaičio, kodėl jam reikalingas angaras.
Tą dieną, kai į Nemakščius atvažiavo vilkikas su kontrabandinėmis cigaretėmis, prie angaro buvo užsukęs ir V. Šimaitis.
V. Šimaitis pažymėjo, kad tuo metu prie angaro buvo atvykęs ir lengvasis automobilis.
Paprašytas apibūdinti vilkiko ir lengvojo automobilio vairuotojus, V. Šimaitis pabrėžė, jog bendravęs labai trumpai ir nieko reikšmingo neužfiksavęs.
Anonimas – netikras Tarptautinės kontrabandos maršrutuose Nemakščių miestelis yra gana svarbus punktas.
V. Šimaičio angare aptikta kontrabanda buvo gabenama tipiniu maršrutu: iš Baltarusijos pasienyje esančio Raigardo posto per Kauną ir Nemakščius – į Klaipėdą.
Iš uostamiesčio krovinys galimai būtų gabenamas į kitas Europos Sąjungos šalis.
Posėdžio metu buvo apklaustas ir Klaipėdos bendrovės „Laivingė“ vienas akcininkų Artūras Markauskas.
Paklaustas, kodėl į darbą vairuotoju priėmė už kontrabandą teistą N. Malinenko, A. Markauskas sakė, jog tai, anot jo, yra tvarkingas vairuotojas.
Apie tai ketiname rašyti kituose savaitraščio „Alio, Raseiniai“ numeriuose. Plungės moterims šiurpą keliantis psichiatras - kiek dar bus aukų?
Plungės moteris šiurpinantis gydytojas psichiatras ir politikas Visvaldas Nekrašas savo rajone žinomas itin gerai – vietos žiniasklaida nesustodama rašo, kaip jis prieš penkerius metus vidury žiemos išmetė nuogą pavaldinę iš savo namų, o šiais metais gydytojas psichiatras pagarsėjo paviešinęs intymias savo ir kitos pavaldinės nuotraukas socialiniame tinkle.
Tačiau politinei V. Nekrašo karjerai tokie nuotykiai iki šiol nesutrukdė, nes Plungės gydytojas psichiatras puikiai geba akumuliuoti balsus savivaldos rinkimuose.
Tai viena priežasčių, kodėl jis dar neišmestas iš Arvydo Akstinavičiaus vadovaujamos Lietuvos socialdemokratų sąjungos.
Kaip rašė „Plungės žinios“, laikraščiai „Žemaitis“ ir „Plungė“, problemų dėl V. Nekrašo elgesio buvo kilę dar 2008 metų gruodį, kai savo pavaldinę, su kuria galimai turėjo intymių santykių, policijos pareigūnų, medikų ir žurnalistų akivaizdoje nuogą išstūmė pro savo namų Noriškių kaime duris.
Dar prieš šį incidentą tarp moters ir gydytojo psichiatro buvo kilęs konfliktas Plungės sveikatos centre, po kurio moteris kreipėsi į ligoninės priėmimo skyrių, jai nustatytas nežymus sveikatos sutrikdymas.
Plungės rajono savivaldybės tarybos Etikos komisija 2009 m. vasario 12 d. yra pripažinusi, kad V. Nekrašas pažeidė Valstybės politikų elgesio kodekso reikalavimus deramai elgtis visuomenėje, laikytis visuotinai pripažįstamų dorovės, moralės ir etikos normų.
Šįkart V. Nekrašu skundžiasi kita buvusi pavaldinė, kuri teigia, kad gydytojas be jos leidimo paviešino intymias nuotraukas socialiniame tinkle „Facebook“, terorizavo ją ir jos sutuoktinį.
Kaip pranešė „Plungės žinios“, šį incidentą aiškinsis Plungės rajono savivaldybės Etikos komisija. 
Rodiklis buvo – rinkimai, nes jeigu tame rajone už sąrašą, kuriame yra tas žmogus, balsuoja virš tūkstančio piliečių, tai yra tam tikras rodiklis“, - aiškino Lietuvos socialdemokratų sąjungos pirmininkas A. Akstinavičius.
Tačiau A. Akstinavičius sako, kad šiuo metu V. Nekrašas ir visas Plungės skyrius nebevykdo Lietuvos socialdemokratų sąjungos įstatų, todėl rudenį susirinkusi partijos taryba veikiausiai svarstys jo šalinimą iš partijos.
Pats V. Nekrašas sakė, kad visi jo konfliktai bei romanai su pavaldinėmis politinei karjerai nekenkia, kenkia tik vaikams ir žmonai: „Politinei veiklai nekenkia, kenkia vaikams, kenkia žmonai, mano gyvenimui.
V. Nekrašo UAB'o gijos – Kipre Vienas Plungės rajono politikas (pavardė redakcijai žinoma – DELFI) pasakojo, kad V. Nekrašas į savivaldybės tarybą patenka daugiausia suagitavęs pacientus ir Plungės sveikatos centro darbuotojus.
Žmonės sako, kad atvažiuoja V. Nekrašas ir suskaičiuoja – a, jūsų balsų nėra?“
- pasakojo Plungės politikas.
V. Nekrašas 2011 metų savivaldos rinkimuose surinko 531 pirmumo balsą ir pateko į savivaldybės tarybą.
2008 metų Seimo rinkimuose jis surinko 715 pirmumo balsų, tačiau į Seimą nepateko, nes Lietuvos socialdemokratų sąjunga neperžengė rinkimų barjero.
V. Nekrašui priklauso 50 proc. Plungės sveikatos centro akcijų, kitą pusę valdo Kipre registruota įmonė „Dalerne Enterprises Limited“.
Plungės sveikatos centro direktore dirba V. Nekrašo žmona Irena Nekrašienė, kuri taip pat yra savivaldybės tarybos narė.
Sūnus Julius Nekrašas dirba rajono mero patarėju.
V. Nekrašas taip pat yra Žemaitijos medicinos centras akcininkas, kurio direktorė – irgi žmona I. Nekrašienė.
Plungės rajono politikas pasakojo, kad V. Nekrašo charakteris visiems seniai žinomas.
Jo teigimu, V. Nekrašu besiskundžianti „moteriškė yra tik vienas nedidelis epizodas“.
Lėšų stygiumi nesiskundžia Kaip liudija 2011 metų rinkimų į savivaldybės tarybą anketa, V. Nekrašas, būdamas dviejų privačių sveikatos centrų akcininku ir praktikuojančiu psichiatru bei neurologu, per metus gavo 92 tūkst. litų pajamų ir sumokėjo apie 12 tūkst. pajamų mokesčio.
Privalomo registruoti turto V. Nekrašas turėjo už 246 tūkst. litų, vertybinių popierių, meno kūrinių ar juvelyrinių dirbinių – už 68 tūkst. litų.
Kandidatuodamas į Seimą 2008-aisiais V. Nekrašas nurodė už praėjusius metus gavęs 139 tūkst. litų pajamų, sumokėjęs apie 10 tūkst. litų pajamų mokesčio.
V. Andriukaitis: galėtume svarstyti, jei mums kas parašytų Sveikatos apsaugos ministras Vytenis Andriukaitis DELFI sakė negirdėjęs apie Plungėje psichiatru ir neurologu dirbančio V. Nekrašo problemas, nors iki 2005 metų abu politikai buvo vienoje Lietuvos socialdemokratų partijoje.
Mes iš tikrųjų nagrinėtume, nes etikos klausimus priklauso nagrinėti“, - sakė V. Andriukaitis.
Šio tarnybos direktorius Juozas Galdikas DELFI teigė, kad licencijos gydytojo veiklai gali būti atimamos dėl grubių medicininių klaidų arba dėl melagingų duomenų pateikimo.
Dar vienas pavyzdys, jeigu mums pateiktų melagingus dokumentus, kad, pavyzdžiui, baigė aukštąją mokyklą, gavo diplomą, o diplomas – suklastotas“, - pasakojo J. Galdikas.
Klausiamas, ar gydytojas gali prarasti licenciją vertis gydytojo praktika sunkiai susirgęs, J. Galdikas teigė, kad įmanoma: „Tai būtų traktuojama kaip kvalifikacijos stoka.
Bioetikos komitetas: jei rašoma tiesa, gydytojas elgiasi neetiškai Lietuvos bioetikos komiteto direktorius Eugenijus Gefenas, atsakydamas į DELFI klausimus, teigė, kad gydytojams keliami aukštesni teisiniai ir etiniai elgesio standartai, todėl gydytojai turi atsakingai vertinti savo elgesį ne tik atlikdami profesines pareigas, bet ir bendraudami su kolegomis bei viešajame gyvenime.
„Pagal kompetenciją vertindami žiniasklaidoje pateikiamą informaciją apie gydytojo V. Nekrašo elgesį, manytume, kad pasitvirtinus žiniasklaidoje pateikiamoms įvykių aplinkybėms, kai kurie gydytojo veiksmai prieštarautų visuotinai priimtiems gydytojo profesinės etikos principams, įtvirtintiems ir Lietuvos gydytojų sąjungos etikos kodekse“, - sako E. Gefenas.
Bioetikos komiteto direktoriaus teigimu, Lietuvos gydytojų sąjungos narių etikos kodeksas nurodo, kad gydytojų tarpusavio santykiai bei santykiai su kitais sveikatos priežiūros specialistais ir medicinos darbuotojais yra grindžiami pagarba vienas kitam, pasitikėjimu, geranoriškumu, taktiškumu ir sutarimo siekimu.
„Pasitvirtinus žiniasklaidoje pateikiamai informacijai apie gydytojo elgesį su registratūroje dirbusia kolege, jo elgesys būtų vertintinas kaip nesuderinamas su profesinės etikos reikalavimais“, - teigia E. Gefenas. V. Žirinovskis transliuoja tikrąsias Kremliaus nuotaikas?
Lietuvos didžiąją kaimynę Rusiją sunervino Lietuvos prezidentės Dalios Grybauskaitės ir kitų Baltijos šalių vadovų vizitas Vašingtone bei JAV prezidento Baracko Obamos pademonstruotas dėmesys Baltijos šalims.
Pasak politologo Nerijaus Maliukevičiaus, tai matyti iš Rusijos liberaldemokratų lyderio Vladimiro Žirinovskio spjaudymosi žodžiais Baltijos šalių atžvilgiu.
Vilniaus universiteto Tarptautinių santykių ir politikos mokslų instituto dėstytojas teigia, kad V. Žirinosvkio retorika, nors ir atrodo labai juokinga, iš tiesų transliuoja Kremliaus vadovų nuotaikas.
N. Maliukevičius priminė, kad savo nuomonę apie Baltijos šalis neseniai išsakė ir kitas Rusijos atstovas – NVS šalių instituto, kurio viena iš steigėjų yra Rusijos užsienio reikalų ministerija, Pabaltijo skyriaus vadovas Michailas Aleksandrovas.
„Manau, kad tai susiję su keliais svarbiais politiniais dalykais: su Sirijos konfliktu ir mūsų prezidentės bei Baltijos valstybių vadovų vizitu į Vašingtoną susitikti su B. Obama“, - DELFI sakė N. Maliukevičius.
Tarptautinių santykių ir politikos mokslų instituto dėstytojas Deividas Šlekys Rusijos politiko gąsdinimus ir grasinimus labiau vertina kaip informacinio karo dalį.
Informacinį karą prieš Lietuvą politologas sieja ne tik su D. Grybauskaitės vizitu JAV, bet ir pirmininkavimu Europos Sąjungai.
Tokiame kontekste pradedama kalbėti apie NATO, kyla abejonės, ar NATO ateitų padėti mums.
Todėl aš visus šiuos gąsdinimus matyčiau kaip informacinio karo dalį“, - sakė D. Šlekys.
N. Maliukevičiaus teigimu, V. Žirinovskio ir M. Aleksandrovo grasinimai, skirti Baltijos šalims, parodo, kad Rusija reaguoja į JAV geopolitinio aljanso stiprinimą Europoje.
N. Maliukevičius svarsto, kad tokiu būdu Rusija gali bandyti ir padidinti JAV smūgio Sirijos Basharo al Assado režimui nepritariančių šalių skaičių – mat kartais suveikia ir grasinimai.
Atrodo, kad tokių politinių klounų pozicija nieko verta, bet V. Žirinovskis nėra toks politinis klounas, kaip daugeliui atrodo.
„Akivaizdu, kad Rusija šitam Baltijos valstybių prezidentų vizitui nėra neutrali, ji reaguoja į tai, kaip į tam tikrą JAV geopolitinio aljanso Europoje įtvirtinimą.
Šitokia reakcija iš dalies nulemta fakto, kad prieš potencialių JAV smūgį Sirijai Rusija bando formuoti kuo didesnį abejojančių ir nesutinkančių šalių ratą.
Taip bandoma burti sąjungininkus, parodant kokios grėsmės gali iškilti mūsų visuomenėms, jeigu mūsų valdžia beatodairiškai palaikys Amerikos politiką“, - teigė N. Maliukevičius.
Politologas primena amerikiečių eksperto Paulo Goble įžvalgas, kad radikalios V. Žirinovskio ar kito panašaus veikėjo mintys legitimizuoja ne tokius akivaizdžius Rusijos išpuolius – pavyzdžiui, įvairias ekonomines spaudimo priemones.
„Kai tu šneki apie okupaciją, valstybių padalinimus, tai vėliau tam tikrų ekonominio spaudimo priemonių taikymas Rusijos visuomenei atrodo ne tokios griežtos ir kur kas priimtinesnės.
Iš dalies V. Žirinovskis legitimizuoja agresyvią Kremliaus politiką ateityje.
Aš tai laikyčiau tam tikru indikatoriumi ir tai tikrai nėra gerai, tai nėra vien tik ironija ar humoras“, - sakė N. Maliukevičius.
Rusija nervinasi dėl Rytų partnerystės Tarptautinių santykių ir politikos mokslų instituto ekspertas D. Šlekys sako, kad Rusijos liberaldemokratų lyderio V. Žirinovskio išpuoliai prieš Baltijos šalis gali būti susiję ir su Lietuvos pirmininkavimu Europos Sąjungos Tarybai.
„Visų pirma, Lietuva pirmininkauja Europos Sąjungai, todėl bet kokie grasinimai, metami Lietuvos atžvilgiu, gali pasiekti didesnę auditoriją, nes Lietuva dabar yra labiau matoma.
Antra, neužmirškime, kokie renginiai šią savaitę vyksta Lietuvoje: susitinka gynybos ministrai, užsienio reikalų ministrai, penktadienį į Vilnių atskrenda JAV valstybės sekretorius John Kerry“, - sako D. Šlekys.
Politologo nuomone, Rusijos ypatingai nedžiugina ne tik JAV planuojamas smūgis Sirijai, bet ir Lietuvos veikla Rytų partnerystės kontekste, mat vyksta kova dėl Ukrainos geopolitinės orientacijos.
„Tai tikrai nedžiugina Rusijos, todėl ji ieško būdų, kaip drumsti vandenį.
Vieną raundą jau matėme – telefoninių pokalbių skandalėlį, kuris tikrai įneš tam tikrų korekcijų“, - svarstė D. Šlekys.
Pašnekovo teigimu, įvairūs grasinimai yra dalis informacinio karo, naudojamo prieš Lietuvą, mat pagrasinus okupacija ir užpuolimu iškart pradedama diskutuoti, ar Lietuva pajėgi apsiginti iki atvyks NATO pagalba.
Kad ir kokia Rusijos kariuomenė būtų pavargusi, pasenusi ar įstrigusi reformose, vis tiek jie daug didesni už mus“, - sako D. Šlekys.
Tačiau, jo teigimu, sulaukti NATO pagalbos Lietuva pajėgi.
„Mūsų kariuomenė po Rusijos karo Gruzijoje investavo į tam tikros ginkluotės pirkimą, yra patvirtinti NATO strateginiai gynybos planai, patvirtinta Valstybės gynimo koncepcija.
„Įviliokite Rusijos kariuomenę į miestą ir pažiūrėsime, kiek laiko jie čia mus bandys išvalyti.
O NATO yra parengti planai, yra budinčios greitojo reagavimo pajėgos, kurios per labai trumpą laiką turi nuvykti į bet kurį pasaulio kampą, o mes šnekame apie Europą.
Mano manymu, laukiant NATO pagalbos vienintelis kelias Lietuvoje yra įsitvirtinti didžiuosiuose miestuose ir įvelti priešą į gatvių mūšius, panašiai kaip Grozne puolant rusams ar Bagdade puolant amerikiečiams.
Įsivaizduokite: išvalyti gerą daugiabutį Žirmūnuose ar Antakalnyje – nemažas darbas.
Tuo tarpu užpultai Lietuvai pagrindinis tikslas ir yra išlaukti sąjungininkų pagalbos“ - sakė D. Šlekys.
V. Žirinovskis – ne pirmas, siūlantis pulti Baltijos šalis DELFI primena, kad V. Žirinovskis interviu leidiniui „Komsomolskaja pravda“ pažėrė grasinimų Baltijos valstybėms.
Jo teigimu, išdrįsusios pritarti Vakarų įsiveržimui į Siriją Baltijos valstybės bus okupuotos ar sunaikintos.
Be abejonės, visos Baltijos šalys bus okupuotos arba sunaikintos“, - sakė V. Žirinovskis.
Tuo tarpu rugpjūčio pabaigoje panašią retoriką vartojo NVS šalių instituto Pabaltijo skyriaus vadovas M. Aleksandrovas.
„Rusija privalo aiškiai parodyti Vakarams, kad už agresiją prieš Siriją jiems teks brangiai sumokėti.
Taigi Rusija turi spausti ten, kur turi aiškų strateginį pranašumą, tai yra Baltijos valstybėse.
Kaip ir per Karibų jūros krizę, Rusija turi iškelti Vakarams dilemą: jei jūs puolate Siriją, pažeisdami tarptautinę teisę, mes užimame Baltijos valstybes“, - rašė rusų politologas.Skelbiamas fotografijų konkursas „Aš – Europos Sąjungos pilietis.
Seimo kontrolierių įstaiga nuo rugsėjo 5 d. skelbia fotografijų konkursą „Aš – Europos Sąjungos pilietis.
„Europos Sąjungai 2013 metus paskelbus Europos piliečių metais (pažymint ES pilietybės 20-ies metų jubiliejų), norėtume pakviesti Lietuvos gyventojus pademonstruoti ir įamžinti nuotraukoje savo, kaip ES piliečių, teisių ir galimybių jomis naudotis kasdieniame gyvenime, sampratą“, – kreipiasi į žmones Seimo kontrolierių įstaigos vadovas, Seimo kontrolierius Augustinas Normantas.
Pagrindinės ES piliečių teisės, kurias turi ir kuriomis nepatirdamas diskriminacijos gali naudotis kiekvienas ES pilietis yra teisė laisvai judėti ir apsigyventi Europoje, teisė balsuoti ir kandidatuoti vietos savivaldos bei Europos Parlamento rinkimuose, teisė dalyvauti formuojant ES politiką, teisė į tinkamą ES institucijų veiklą, teisė į konsulinę apsaugą, teisė į būtinąją medicininę pagalbą, teisė mokytis, dirbti bet kurioje ES šalyje ir steigti savo verslą vienodomis sąlygomis, kaip ir vietos gyventojai, taip pat vartotojų teisės.
Kaip pateikti nuotraukas Norinčius dalyvauti konkurse kviečiame nuotraukas (vienas dalyvis teikia iki 5 vnt.) siųsti adresu: ombuds@lrs.lt ne vėliau kaip iki 2013 m. lapkričio 9 d. Nuotraukos turi būti JPG formatu, gali būti spalvotos arba nespalvotos, dydis – ne mažesnis kaip 1 MB (dydis pikseliais ne mažesnis nei 3000 x 2000).
Konkurso dalyvis, pateikdamas nuotrauką, patvirtina, kad yra jos autorius ir yra gavęs joje užfiksuotų asmenų sutikimą nuotrauką naudoti konkurse ir kad nuotraukos turinys neskatina religinės, tautinės nesantaikos ar kitaip nepažeidžia Lietuvos Respublikos įstatymų.
Balsavimas už labiausiai patikusią nuotrauką vyks iki 2013 m. lapkričio 12 dienos.
Po geriausią fotografiją taip pat rinks Seimo kontrolierių įstaigos vadovas, Žmogaus teisių biuras, tris fotografijas nominuos Lietuvos spaudos fotografų klubo sudaryta vertinimo komisija.
Be to, Seimo kontrolierių įstaiga pasilieka teisę skirti papildomus apdovanojimus.
Geriausios nuotraukos nuo 2013 m. lapkričio 15 d. iki 2013 m. gruodžio 9 d. bus eksponuojamos Seimo kontrolierių įstaigoje bei pirmiau nurodytose internetinėse svetainėse, o apdovanojimai įteikiami 2013 m. gruodžio 9 d., Žmogaus teisių dienos išvakarėse, Seimo kontrolierių įstaigoje vyksiančios konferencijos metu. E. Vareikis pastebėtas Kopenhagos oro uoste?
Po užsitęsusio kelionės į Romą policijos ir artimųjų ieškomas Seimo TS - LKD frakcijos narys Egidijus Vareikis atsirado.
Kaip skelbia tinklalapis lrytas.lt,
jis vis dar yra Kopenhagos oro uoste.
„Šiandien jį matėme 8.50 val. 
Lietuvos laiku.
Jis ėjo automobilių nuomos zonoje link išėjimo, kur yra „Hilton“ viešbutis“, - portalui lrytas.lt pranešė vilnietis Karolis, ketvirtadienį rytą atskridęs į Kopenhagą.
Pasak liudininkų, Seimo narys nepasirodė išgėręs, tačiau jo kostiumas atrodė purvinas ir susilamdęs.
Iš Lietuvos Seimo narys išvyko su rankiniu bagažu, tačiau Kopenhagoje jį matę lietuviai tvirtina, kad politikas neturėjo jokios mantos.
Vilniaus policijos atstovė spaudai Evelina Pagounis DELFI sakė galinti pasakyti tik tiek, kad policija yra paskelbusi E. Vareikio paiešką, tačiau kitos informacijos nekomentavo.
Tiesiog policija jo ieško“, - sakė E. Pagounis.
DELFI primena, kad pirmadienį turėjusio grįžti Seimo nario kolegos Lietuvoje nesulaukė.
E. Vareikio buvo telefonas išjungtas, nei su juo susisiekti, nei nustatyti tikslios jo buvimo vietos buvo neįmanoma.
Kaip spėta, Seimo narys „pasimetė“ būtent Kopenhagoje.
Trečiadienį pranešta, kad politiko artimieji jau kreipėsi į policiją, paprašyta ir Lietuvos ambasados Danijoje pagalbos.
Apie kreipimąsi į policiją ir ambasadą patvirtino ir Seimo Tėvynės sąjungos - Lietuvos krikščionių demokratų partijos frakcijos vicepirmininkas Jurgis Razma.
Pasak jo, kolegos pėdsakai dingo Kopenhagoje.
Nuo pirmadienio jo telefonas išjungtas.
Praėjusią savaitę įtartinos būklės Seimo narys E. Vareikis, ne kartą patekęs į kontroversiškas situacijas dėl piktnaudžiavimo alkoholiu, pusdienį praleido žurnalistų ir policijos pareigūnų apsuptyje.
Neišskridęs planuotu reisu E. Vareikis buvo iš oro uosto išvykęs taksi, tačiau po kelių valandų vėl ten sugrįžo.
S. Skvernelis atskleidė, kiek Lietuvoje veikia gaujų Trečiadienį Seimo Teisės ir teisėtvarkos komitetas (TTK) surengė neeilinį posėdį, kuriame svarstė padėtį Biržuose po to, kai gatvėje nušautas nepilnametis.
Policijos generalinis komisaras Saulius Skvernelis komiteto nariams įvardijo, kiek Lietuvoje veikia gaujų bei tvirtino, kad policija kontroliuoja padėtį Biržuose.
Komiteto posėdyje, kurį įpareigojo surengti Seimo valdyba, taip pat dalyvavo vidaus reikalų ministras Dailis Alfonsas Barakauskas bei generalinis prokuroras Darius Valys.
„Aš tikrai galiu pasakyti, kad šiandien komiteto posėdyje Seimo nariai, kurie turi teisę dirbti su įslaptinta informacija, gavo visą pilną informaciją apie organizuoto nusikalstamumo būklę šalyje, Panevėžio apskrityje ir Panevėžio apskrities Biržų komisariate.
Šiandien procesai vyksta, kriminalinės žvalgybos tyrimas ir detalių, kad ir labai norėčiau pasakyti, kad pasikeistų tam tikra suformuota nuomonė, tačiau daugiau neko negaliu pasakyti“, - po posėdžio žurnalistams kalbėjo S. Skvernelis.
Generalinis komisaras Seimo nariams pateikė skaičius, kiek Lietuvoje veikia tarptautinio lygmens organizuotų nusikalstamų grupuočių, aukštesnio lygio organizuotų nusikalstamų grupuočių, žemesnio lygio ir besiformuojančių grupuočių.
„Su visomis šiomis grupuotėmis dirbama, jos yra skaidomos, asmenys yra traukiami atsakomybėn už bet kokius pažeidimus ir, aišku, procesas įrodinėjimo organizuotų nusikalstamų susivienijimų arba grupuočių yra pakankamai ilgas“, - aiškino S. Skvernelis.
S. Skvernelis patvirtino, kad policija kontroliuoja padėtį Biržuose, pasitelkus papildomas pajėgas, vykdomi ikiteisminiai tyrimai.
DELFI primena, kad vėlų rugpjūčio 24-osios vakarą Biržuose nušautas septyniolikmetis.
Po šio įvykio biržietis ūkininkas Romualdas Misevičius pareiškė, kad Biržuose tvarką daro ne policija, o nusikaltėlių gauja, turinti apie trisdešimt narių, savo iždą, rengianti vadinamąsias „strielkas“ ir netgi, kaip kadaise Panevėžio „tulpiniai“, sodybą, kurioje netrukdomi renkasi.Jau dėliojama Seimo rudens sesijos, prasidėsiančios kitą savaitę, įstatymų leidybos darbotvarkė.
Kaip rašo „Lietuvos žinios“, parlamentarai viliasi, kad naujas politinis sezonas prasidės darbingai, tačiau ramybės nežada.
Kitų metų biudžetas, mokesčių pertvarka, švietimas, rinkimų sistemos pakeitimai, teismų darbo efektyvumo didinimas, socialiniai reikalai - tai vienos svarbesnių diskusijų temų, kurių parlamentarai imsis rugsėjo 10-ąją prasidėsiančioje Seimo rudens sesijoje.
Seimo frakcijos ketina pateikti ir į šios sesijos darbų programą įtraukti po kelias dešimtis įstatymų projektų.
Pavyzdžiui, didžiausia politinė jėga Seime - Lietuvos socialdemokratų partijos (LSDP) frakcija - rudens sesijai parengė 162 įstatymų projektus, kuriuose, pasak Seimo LSDP frakcijos seniūnės Irenos Šiaulienės, "yra siūlymų iš įvairiausių gyvenimo sričių".
Šalies vadovė Dalia Grybauskaitė į rudens Seimo darbotvarkę siūlo įtraukti 15 savo inicijuotų įstatymų pataisų ir dar 3 teisės aktų projektai parlamentarams grąžinami pakartotinai svarstyti.
Per 300 teisės aktų projektų Seimui ketina pateikti ministrų kabinetas.
Tarp svarbiausių Vyriausybės teikiamų įstatymų projektų - kitų metų valstybės ir savivaldybių, Privalomojo sveikatos draudimo bei Valstybinio socialinio draudimo fondų biudžetai.
Į Seimo darbotvarkę ketinama įtraukti Fiskalinės sutarties įgyvendinimo konstitucinį įstatymą, taip pat bus siūlomi Darbo kodekso pakeitimai, parlamentarams teikiamas ir Saugaus eismo įstatymų paketas avaringumui mažinti.Prezidentūroje - C. Ashton Prezidentė Dalia Grybauskaitė ketvirtadienį susitiko su Lietuvoje viešinčia Europos Sąjungos vyriausiąja įgaliotine užsienio ir saugumo politikai ir Europos Komisijos vicepirmininke Catherine Ashton.
Kaip informuoja Prezidento spaudos tarnyba, susitikime buvo aptartas pasirengimas artėjančiam Rytų partnerystės susitikimui Vilniuje, aptarti ir kiti ES užsienio politikos bei gynybos klausimai.
„Lietuva labai intensyviai ir atsakingai ruošiasi lapkritį įvyksiančiam Vilniaus viršūnių susitikimui.
Tai vienas iš svarbiausių ir didžiausių mūsų pirmininkavimo ES Tarybai renginių.
Susitikimas gali tapti naujo etapo ir naujų galimybių ES santykiuose su Rytų kaimynėmis pradžia.
Tam būtinas šalių partnerių, ES šalių narių bei ES institucijų aktyvus įsitraukimas ir glaudus bendradarbiavimas", - sakė D. Grybauskaitė.
Pasak šalies vadovės, ES ir Rytų partnerystės šalių politinis bendradarbiavimas yra abipusiškai naudingas.
Remdama Rytų kaimynėse vykdomas politines, ekonomines ir socialines reformas ir stiprindama ryšius su šiomis šalimis, ES prisideda prie saugios kaimynystės kūrimo.
Glaudus bendradarbiavimas prisidės prie ES ir Rytų partnerių ekonominių ryšių plėtros, investicijų abiejose pusėse skatinimo, žmonių kelionių palengvinimo.
Susitikime taip pat aptartas pasirengimas gruodžio mėnesio Europos Vadovų Tarybai (EVT), kuriame planuojama ES šalių narių vadovų diskusija apie Europos saugumo ir gynybos politiką.
Vilniuje ketvirtadienį prasideda dvi dienas truksiantis Europos Sąjungos (ES) gynybos ministrų susitikimas, kuriame ketinama tartis dėl bendros saugumo ir gynybos politikos.
Ministrai Vilniuje taip pat gali aptarti padėtį Sirijoje.
Prie daugiau nei 20 ES ministrų prisidės ir NATO generalinis sekretorius Andersas Foghas Rasmussenas bei C. Ashton.
Šie aukšti svečiai taip pat pasakys kalbas Seime vykstančioje Tarpparlamentinėje bendros užsienio ir saugumo politikos bei bendros saugumo ir gynybos politikos konferencijoje.
Krašto apsaugos ministras Juozas Olekas teigė, kad ministrai ketina kalbėti apie gruodį vyksiantį ES viršūnių susitikimą, skirtą gynybos klausimams, taip pat ES ir NATO santykius.
Ministro teigimu, aptariant Europos gynybos ir saugumo sektoriaus stiprinimo perspektyvas, jis kels klausimus dėl galimybių į Europos Komisijos paramos programas labiau įtraukti mažąsias ir vidutiniąsias įmones.
Susitikimo išvakarėse J.Olekas taip pat neatmetė galimybės, kad kai kurie ministrai kels klausimą dėl Sirijos, kuriai JAV svarsto suduoti karinius smūgius, reaguojant į cheminę ataką.
Lietuva šių metų antrąjį pusmetį pirmininkauja ES Tarybai.Popiežiaus Jono Pauliaus II kraujas saugomas Kaune, o kaip bus pasielgta su palaikais?
Šventųjų palaikai Vatikano Šv. Petro bazilikoje yra laikomi stikliniuose karstuose, per kuriuos aiškiai matyti kūnai.
Tačiau tai dar nereiškia, kad mirusio popiežiaus Jono Pauliaus II, kurį ruošiamasi paskelbti šventuoju, palaikai irgi ten atsidurs.
Lietuvoje jau yra maža kūniška buvusio katalikų bažnyčios vadovo dalelė.
Mūsų šalis brangina ne tik prisiminimus apie lygiai prieš 20 metų įvykusį tuometinio katalikų bažnyčios vadovo Jono Pauliaus II vizitą, bet ir jo krauju suvilgytą audinio skiautę.
Spręs, kai karstą aplankys milijonas žmonių Balandžio mėnesį Jonui Pauliui II buvo suteiktas palaimintojo statusas – trečias žingsnis kanonizavimo link.
Tai turėtų paskelbti popiežius Pranciškus per kanonizavimo ceremoniją.
Rugsėjo 30 d. bus aiški tiksli Jono Pauliaus II paskelbimo šventuoju data.
Neoficialiomis žiniomis, tai turėtų įvykti per Atvelykį – balandžio 27 d. Vilniaus universiteto profesorius, bažnytinio gyvenimo apžvalgininkas Paulius Subačius mano, kad palaikai bus palikti Romoje, nes nuo pat popiežiaus mirties jo kapą kasdien aplanko tūkstančiai žmonių.
Tačiau galutinį sprendimą priims popiežius Pranciškus,“ - DELFI sakė P.Subačius.
Jis spėja, kad Jono Pauliaus II kūnas bus laikomas uždarame sarkofage: „Mūsų pasaulyje daiktiškumo mažėja.
Kraujas - iš paskutiniųjų operacijų Tačiau būtent fizinė popiežiaus dalelė yra branginama Kauno Arkikatedroje, kur garbingą vietą užima Jono Pauliaus II kraujas.
Juo suvilgyta audinio skiautė Lietuvą pasiekė šių metų gegužę.
Kauno Arkivyskupijos kancleris Adolfas Grušas DELFI pasakojo, kad mėginys tyrimams buvo paimtas prieš vieną iš paskutinių palaimintojo operacijų.
VDU Katalikų teologijos fakulteto dekanas doc.
Benas Ulevičius teigia, jog svarbiausia yra suprasti, jog tikintieji negarbina paties žmogaus: „Krikščionys pradėjo labai entuziastingai vertinti brolius ir seseris, kurie gyveno panašiai kaip Kristus.
Buvo tikima, kad ne pats žmogus daro žygdarbius, bet žmoguje skleidžiasi Dievo gyvastis ir Kristaus genai.
Su jo kūno dalimis į bažnyčias atnešamas didesnis Dievo artumas“, – teigia B. Ulevičius.Nauja sesija: pagrindinis įstatymas ir V. Gapšio kėdė Kitą savaitę prasidėsiančią Seimo rudens sesiją ir valdantieji, ir opozicija vadina įtempta.
Daugiausiai diskusijų laukia dėl ateinančių metų biudžeto, taip pat ši sesija greičiausiai prasidės nepasitikėjimo pareiškimu pirmajam Seimo vicepirmininkui Vytautui Gapšiui.
Pagrindinis įstatymas Seimo rudens sesijoje bus biudžetas, teigia Seimo Pirmininkas.
„Reikia sugrąžinti visus atlyginimus į prieškrizinį laikotarpį, ir svarbiausias dalykas yra tai, kad reikia sugrąžinti tiems, kuriems nurodė Konstitucinis Teismas: tai yra valstybės tarnautojams, pareigūnams.
Aišku, norisi, kad nuo kitų metų sausio pirmos būtų grąžinta ir visiems kitiems Lietuvos žmonėms tas [ atlyginimas ], kuris buvo ikikrizinio lygio“, – sako Seimo Pirmininkas Vydas Gedvilas.
Be to, sesija prasidės nuo nepasitikėjimo pareiškimo Seimo vicepirmininku V. Gapšiu“, – teigia Seimo Tėvynės sąjungos-Krikščionių demokratų frakcijos seniūno pavaduotojas Jurgis Razma.
Socialdemokratas Algirdas Sysas įsitikinęs, kad rudens sesijoje bus svarbesnių nei V. Gapšio likimas klausimų.
Socialdemokratai, anot A. Syso, bent jau sesijos pradžioje pirmojo vicepirmininko klausimo žada nekelti.
„Kadangi yra ruduo, o tai yra biudžeto svarstymo metas, kitų metų gairių nustatymas, tai, aš manau, mes atidėsim pono Gapšio svarstymą, kol nebus Apeliacinio teismo sprendimo.
Netgi biudžeto ruošimui tai labai trukdo, nes finansų ministras turi dalyvauti daugelyje susitikimų“, – teigia Seimo vicepirmininkas, socialdemokratas A. Sysas.
Opozicijos atstovai teigia, kad valdantieji rudens sesijoje pagaliau turės atsakyti ir dar į vieną svarbų klausimą: ar Lietuvoje bus statoma nauja atominė elektrinė.
Seimo rudens sesija prasidės rugsėjo 10-ąją. Rusija L. Linkevičiaus įspėjimus vadina spaudimu Lietuvos užsienio reikalų ministro Lino Linkevičiaus įspėjimus Rusijai dėl jos elgesio su Ukraina Rusijos ambasada Vilniuje vadina spaudimu ir ragina kalbėti pagarbiai bei lygiateisiais pagrindais.
"Lietuvos užsienio reikalų ministro komentarus vertiname kaip bandymą, viena vertus, daryti spaudimą Ukrainai ir, kita vertus, kaip siekį negatyviai paveikti dvišalius rusų bei ukrainiečių santykius, norą pakenkti besiplėtojantiems integracijos procesams Eurazijos erdvėje", - rašoma Rusijos ambasados Vilniuje BNS perduotame pareiškime.
Taip ambasada reagavo į trečiadienį L.Linkevičiaus naujienų agentūros "Interfax" pacituotus žodžius, kad Rusijos spaudimas Ukrainai dėl eurointegracijos neigiamai atsilieps Europos Sąjungos (ES) ir Rusijos santykiams.
"Tai turės įtakos ES ir Rusijos dialogui.
Mes gerbiame Ukrainos pasirinkimą ir tikimės, kad jam nebus daroma jokių dirbtinių kliūčių.
Tai nepriimtina ir bus atitinkamai įvertinta", - "Interfax" naujienų agentūrai sakė L.Linkevičius.
Rusijos ambasados pareiškime pabrėžiama, kad Rusija gerbia ukrainiečių apsisprendimą, tačiau įspėjama, kad nereikia Rusijos dėl nieko įspėti.
"Rusija ne mažiau nei Lietuva gerbia ukrainiečių tautos pasirinkimą bet kuriuo klausimu, taip pat ir dėl integracijos", - rašoma pareiškime.
"Dėl nieko nereikia Rusijos įspėti.
Dialogas su Rusija turi būti pagarbus ir lygiateisis, tai yra konstruktyvaus ir abiem pusėms naudingo bendradarbiavimo pagrindas", - tvirtina ambasada.
Šią savaitę Švedijoje, Visbyje, susirinkę Šiaurės ir Baltijos šalių užsienio reikalų ministrai pasmerkė Rusijos spaudimą Ukrainai ir Moldovai, raginant jas atsisakyti asociacijos ir laisvos prekybos sutarčių su ES.
Rusijos pareigūnai neseniai perspėjo, kad Ukrainai pasirašius sutartį su ES ir atsisakius įstoti į Rusijos proteguojamą Muitų sąjungą, gali būti apribotas importas iš šios šalies.
Maskva taip pat žada Ukrainai pigesnes dujas, jei ši pasirinks jos sąjungą, o ne artimesnius ryšius su ES.
Rusijos pareigūnai pastarosiomis dienomis taip pat perspėjo Moldovą, kad glaudesni jos santykiai su ES gali sutrukdyti Padniestrės problemos sprendimui, taip pat prakalbo apie vyno importo apribojimus.
Lietuva šių metų antrąjį pusmetį pirmininkauja ES Tarybai. H. Van Rompuy: Vilniaus viršūnių susitikimas gali būti ypač svarbus Europos Vadovų Tarybos pirmininkas Hermanas Van Rompuy trečiadienį pareiškė, kad Vilniuje lapkritį vyksiantis Europos Sąjungos (ES) Rytų partnerystės viršūnių susitikimas gali būti ypač svarbus.
ES delegacijų atstovams vienas iš ES vadovų sakė, kad tikėtinas asociacijos sutarties pasirašymas su Ukraina Vilniaus susitikime yra išbandymas visai Rytų partnerystės programai.
"Rytų partnerystės susitikimas, kuris lapkritį vyks Vilniuje, gali būti ypač svarbus", - sakė H. Van Rompuy.
Nuorodą į savo kalbą jis paskelbė socialiniame tinkle "Twitter".
"Partnerystės sutarties pasirašymas su Ukraina - tikras išbandymas visai Rytų partnerystei - bus ant stalo.
Jis reikalauja tolesnių svarbių žingsnių iš Ukrainos.
Tai istorinė galimybė jiems, o mes palaikysime ryšius su prezidentu Janukovyčiumi šiuo klausimu", - sakė H.Van Rompuy.
ES Rytų partnerystės viršūnių susitikimas Vilniuje vyks lapkričio pabaigoje.
Šioje programoje dalyvauja Armėnija, Azerbaidžanas, Baltarusija, Gruzija, Moldova ir Ukraina. Vilniuje susirinkę ES užsienio ir gynybos politikos dirigentai nepamirš Sirijos Seime nuo ketvirtadienio vyks Tarpparlamentinė bendros užsienio ir saugumo politikos bei bendros saugumo ir gynybos politikos konferencija, į kurią įtakingi užsienio ir gynybos srities politikai renkasi jau nuo trečiadienio.
I rūmų A.M.Brazausko salėje vyks Tarpparlamentinė bendros užsienio ir saugumo politikos bei bendros saugumo ir gynybos politikos konferencija.
Pirmininkaujančio trejeto ir Europos Parlamento atstovų posėdis įvyko dar trečiadienio vakarą.
Seime ketvirtadienį vyksiančiame renginyje sveikinimo žodį tars prezidentė Dalia Grybauskaitė, Seimo Pirmininkas Vydas Gedvilas, Europos Parlamento Užsienio reikalų komiteto pirmininkas Elmaras Brokas.
Pranešimus skaitys užsienio reikalų ministras Linas Linkevičius ir krašto apsaugos ministras Juozas Olekas.
Rugsėjo 5-6 dienomis Vilniuje vyks neformalus ES gynybos ministrų susitikimas.
Tai vienas pagrindinių pasiruošimo gruodį vyksiančiai Europos Vadovų Tarybai etapų, kurio metu bus aptariamos rekomendacijos Europos vadovų diskusijai gynybos klausimais.
Susitikime taip pat planuojama aptarti ES karinių operacijų, Saugumo partnerysčių klausimus.
Susitikimui pirmininkaus ES vyriausioji įgaliotinė užsienio reikalams ir saugumo politikai Catherine Ashton, dalyvaus už vidaus rinką ir paslaugas atsakingas ES komisaras Michelis Barnier, NATO generalinis sekretorius Andersas Foghas Rasmussenas.
Nacionalinėje dailės galerijoje, pagrindinėje ES gynybos ministrų susitikimo vietoje, vyks šalių, savo karius priskyrusių antrąjį šių metų pusmetį budinčiai ES kovinei grupei - Jungtinės Karalystės, Latvijos, Lietuvos, Nyderlandų ir Švedijos - gynybos ministrų susitikimas.
J.Olekas: galimas Sirijos klausimo aptarimas Vilniuje ketvirtadienį susirinksiantys Europos Sąjungos (ES) gynybos ministrai gali aptarti ir situaciją Sirijoje, kurią Jungtinių Valstijų prezidentas siūlo atakuoti dėl cheminio ginklo panaudojimo.
Lietuvos krašto apsaugos ministras Juozas Olekas trečiadienį sakė, kad šį klausimą gali iškelti kai kurie ministrai, nors Sirijos tema ir nėra įtraukta į oficialią darbotvarkę.
Į dviejų dienų ministrų susitikimą ketvirtadienį atvyksta NATO generalinis sekretorius A. Foghas Rasmussenas ir ES išorės politikos vadovė C. Ashton.
Jame daugiausia ketinama kalbėti apie bendrą ES gynybos politiką ir bendradarbiavimą su NATO.
Padėtis Sirijoje didesnio dėmesio turėtų sulaukti per ES užsienio reikalų ministrų susitikimą, kuris Vilniuje vyks penktadienį ir šeštadienį.
Į šį renginį ketina atvykti ir JAV valstybės sekretorius Johnas Kerry.
Ministrų susitikimai Vilniuje vyks todėl, kad šių metų antrąjį pusmetį Lietuva pirmininkauja ES Tarybai.
JAV prezidentas Barackas Obama šiuo metu stengiasi įtikinti Kongresą ir savo sąjungininkus paremti karinius smūgius Sirijai, taip nubaudžiant Sirijos prezidentą Basharą al Assadą už cheminę ataką.
Prieš karinius smūgius pasisakantis Rusijos prezidentas Vladimiras Putinas trečiadienį paragino Vakarus pateikti Jungtinių Tautų (JT) Saugumo Tarybai įtikinamus įrodymus dėl įtariamos cheminės atakos Sirijoje. Seimo narys A. Vidžiūnas išsiskyrė su žmona „Mus galėtų ir turėtų išgelbėti šeima.
Šeima – tai, kas laukia“, – dar prieš metus apie šeimą rašęs Seimo narys Arvydas Vidžiūnas šiandien jau be jos.
DELFI išsiaiškino, kad teismas patenkino konservatoriaus A. Vidžiūno ir jo žmonos Astos Vidžiūnienės ieškinį ir nutraukė santuoką abipusiu susitarimu.
Neviešuose teismo posėdžiuose nagrinėtos bylos paskelbtas sprendimas dar negalutinis – jis įsiteisės po 30 dienų. „Taip, tai yra tiesa“, – trečiadienį DELFI sakė parlamentaras.
„Kartais žmogus pasiekia ribą, kai du žmonės nelabai gali būti kartu ir tiesiog žengia tokį žingsnį, ir tiek, tai padaryta bendru sutarimu“, – sakė A. Vidžiūnas.
A. Vidžiūno teigimu, teismas taip pat abiem pusėms padalino bendrą turtą.
Seimo narys neslėpė, kad su sutuoktine Asta jau ilgą laiką negyvena.
A. Vidžiūnas tvirtino, kad kol kas dar nesvarstė, kaip jo gyvenimas pasikeis po skyrybų.
Vidžiūnai yra susilaukę dukros, tačiau ji jau pilnametė.Ministerijose – atskira kasta Lietuvos diplomatinėse atstovybėse dirba maždaug 100 specialiųjų atašė, deleguotų 14-os ministerijų.
Nuo žemės ūkio atstovo Romoje iki transporto atašė Kinijoje, rašo „Kauno diena“.
Atašė pareigybių turi visos šalies ministerijos, tačiau jų skaičius - skirtingas, o lyderiauja Ūkio ministerija - diplomatinėse atstovybėse užsienio valstybėse dirba net 19 šios ministerijos deleguotų atašė.
Krašto apsaugos ministerija yra delegavusi 12 gynybos atašė, Kultūros ministerija - maždaug tiek pat.
Finansų ministerija nuolatinėje Lietuvos atstovybėje ES (Briuselyje) yra delegavusi 10 ministerijos specialiųjų atašė.
Seimo narys konservatorius Kęstutis Masiulis teigia jau seniai stebintis atašė pareigybių skaičiaus didėjimą, jis daug metų klausia, ar Lietuvai tikrai reikia tiek ministerijų atstovų užsienio valstybėse.
Pasak jo, "neaišku, kokią pridėtinę vertę sukuria, pavyzdžiui, kultūros atašė Prancūzijoje ar žemės ūkio atašė Romoje - jų darbo pamatuoti neįmanoma, o atsisakę sutaupytume nemažai pinigų".
Tarkime, Ūkio ministerija šioms pareigybėms išlaikyti užpernai skyrė apie 1 mln. litų, Krašto apsaugos ministerija - beveik 3 mln. litų.Dėl pradingusio E. Vareikio jau kreiptasi į policiją Neblaivus skandalingai į Romą keliavęs parlamentaras Egidijus Vareikis negrįžta iš kelionės, artimieji jau kreipėsi į policiją, paprašyta ir Lietuvos ambasados Danijoje pagalbos.
Spėjama, kad iš Romos per Kopenhagą namo keliavęs Seimo narys liko Danijoje, tačiau tiksli jo buvimo vieta nėra žinoma.
„Lietuvos ryto“ televizija praneša, kad apie kreipimąsi į policiją ir ambasadą patvirtino Seimo Tėvynės sąjungos - Lietuvos krikščionių demokratų partijos frakcijos vicepirmininkas Jurgis Razma.
Pasak jo, kolegos pėdsakai dingo Kopenhagoje.
Kitas frakcijos kolega Rimantas Dagys kartu su E. Vareikiu dalyvavo katalikiškuose renginiuose Romoje, tačiau jiedu grįžinėjo ne kartu.
Jis turėjo grįžti į mūsų ankstesnę vilą, o mes likome Romoje dar su šeima.
Dėl alkoholio bėdų anksčiau turėjęs konservatorių frakcijos kolega Rokas Žilinskas nutarė ištiesti ranką likimo draugui, pirmadienį bendravo su juo telefonu, vyko pasitikti į oro uostą, tačiau bergždžiai.
Pokalbis telefonu R. Žilinskui taip pat sukėlė nerimą.
„Jis guodėsi, kad nuo jo visi nusigręžė, kad jis niekam nereikalingas, todėl jis nematąs prasmės sugrįžti“, - apie prieš skrydį vykusį pokalbį lrytas.lt pasakojo R.Žilinskas.
Po pokalbio su R. Žilinsku E. Vareikis dar bendravo su šeima.
Pasak Seimo kanclerio Jono Mileriaus, rugsėjo 2 d. užfiksuotas jo telefoninis pokalbis su žmona ir dukra.
Jei Seimo narys bent trumpam įjungtų telefoną, būtų galima nustatyti jo buvimo vietą.
DELFI primena, kad ketvirtadienį įtartinos būklės Seimo narys E. Vareikis, ne kartą patekęs į kontroversiškas situacijas dėl piktnaudžiavimo alkoholiu, pusdienį praleido žurnalistų ir policijos pareigūnų apsuptyje.
Neišskridęs planuotu reisu E. Vareikis buvo iš oro uosto išvykęs taksi, tačiau po kelių valandų vėl ten sugrįžo. D. Grybauskaitė: minkštosios galios įtaką neretai nuvertiname Prezidentė Dalia Grybauskaitė sako, kad Asociacijos sutarties pasirašymas su Ukraina bei susitarimų su Moldova ir Gruzija parafavimas šių metų lapkričio mėnesį vyksiančiame Vilniaus viršūnių susitikime prisidėtų prie saugios Europos kūrimo.
"Europos Sąjunga dažnai vadinama minkštąja galia, tačiau šios minkštosios galios įtaką neretai nuvertiname", - ketvirtadienį Seime vykstančioje tarpparlamentinėje bendros užsienio ir saugumo politikos bei bendros saugumo ir gynybos politikos konferencijoje sakė D.Grybauskaitė.
"Todėl esu įsitikinusi, kad Asociacijos sutarties tarp Europos Sąjungos ir Ukrainos pasirašymas, susitarimų su Moldova ir Gruzija parafavimas šių metų lapkričio mėnesį vyksiančiame Vilniaus viršūnių susitikime ne tik paskatintų glaudesnius prekybinius ir ekonominius santykius, bet ir prisidėtų prie saugaus, stabilaus ir klestinčio Europos žemyno kūrimo.
Tai būtų ir Europos patikimumo patvirtinimas", - kalbėjo šalies vadovė.
Šalies vadovė sako kalboje pažymėjo, kad dvidešimt pirmajame amžiuje nebegalima kalbėti vien tik apie konvencines grėsmes.
"Informaciniai, aplinkosauginiai, energetiniai, humanitariniai, religiniai – tai tik keletas iš pasaulyje šiandien vykstančių konfliktų formų.
Turime būti pasirengę spręsti ir cheminio ginklo, ir vandens trūkumo, ir kibernetinių atakų sukeltas krizes", - sakė D.Grybauskaitė.
Pasak jos, Europos Sąjunga, būdama įvairiapusė ir įvairialypė, turėtų būti pasirengusi atremti naujus iššūkius.
"Tai aktualu mums Europos viduje.
Tai daryti reikia Europos Sąjungos viduje.
Tai daryti reikia NATO formatu.
Lietuva šių metų antrąjį pusmetį pirmininkauja ES Tarybai.ryto klaipėdiečius varo iš proto Dragūnų kvartalo gyventojus naktimis iš lovos išverčia be jokios priežasties įsijungianti priešgaisrinė signalizacija.
Dienraštis „Klaipėda“ rašo, kad būna atvejų, kai ji plyšauja pusantros ar dvi valandas.
42 metų klaipėdietis su šeima Dragūnų kvartale gyvena ketverius metus.
Pasak gyventojo, būna, kad iš lovos kaukimas išverčia ir paryčiais – 4–5 valandą.
Taip būna ir dieną, ir paryčiais", – pasakojo klaipėdietis.
Dragūnų kvartalą administruojančios įmonės "Adminta" vadovas Aleksejus Jegorovas aiškino, jog yra kelios priežastys, kodėl pradeda kaukti priešgaisrinė signalizacija.
A.Jegorovas pripažino, kad buvo keletas atvejų, kai priešgaisrinė signalizacija įsijungė naktį, tačiau tai nėra toks dažnas reiškinys, kaip pasakojo pasipiktinęs gyventojas.
Anot A.Jegorovo, signalizacija gali įsijungti ir dėl elektros įtampos svyravimų, o tai nuo administratoriaus nepriklauso. Ketvirtadienį, pučiant šiaurės vėjui, daugelyje vietovių dangumi plauks pavieniai debesys.
Vilniuje įdienojus temperatūra sieks 17 laipsnių, lietaus nenumatoma.
Kaune taip pat be kritulių, oras sušils iki 18 laipsnių.
Šiauliuose termometrų stulpeliai fiksuos 17 laipsnių, dangus bus vaiskus.
Penktadienį išsilaikys gana saulėti orai, toliau pūs šiaurys.
Vilniuje, nakties ir ryto metu, vyraus 12 laipsnių temperatūra.
Kaune visą parą bus giedra.
Šiauliuose, pirmoje paros pusėje, bus apie 8–12 laipsnių šilumos, įdienojus oras sušils iki 18 laipsnių.
Šeštadienį ir toliau be kritulių, danguje ritinėsis saulė.
Vilniuje visą parą dangus numatomas giedras.
Kaune debesys nesilankys.
Šiauliuose naktį temperatūra nukris iki 6 laipsnių, išaušus bus apie 9 laipsnius šilumos.
Sekmadienį niekas nesikeis, tik tai, jog bus šiek tiek šilčiau.
Vilniuje naktį bus apie 7, auštant apie 10 laipsnių šilumos.
Kaune visos paros metu bus galima mėgautis skaidriu dangumi.
Šiauliuose apie 7–10 laipsnių šilumos numatoma naktį ir ryte, apie 19 laipsnių dieną.
Remiantis www.gismeteo.lt orų prognozėmis, pirmadienį dangus dar bus giedras, tačiau jau nuo antradienio vis dažniau sulauksime debesų. Gotlando saloje atidarytas Lietuvos garbės konsulatas Lietuvos ir Švedijos užsienio reikalų ministrai Linas Linkevičius ir Carlas Bildtas rugsėjo 3 dieną Gotlando saloje, Visbyje, dalyvavo Lietuvos garbės konsulato atidaryme.
Pristatydamas naują Lietuvos garbės konsulę Dalią Andersson, Lietuvos ambasadorius Švedijoje Eitvydas Bajarūnas pažymėjo, kad Lietuvos garbės konsulato įkūrimas artimiausioje geografiškai Švedijos saloje Gotlande suteiks naujų galimybių vystyti turizmą, kultūrinius ir akademinius abiejų šalių ryšius.
Filologė pagal išsilavinimą D. Andersson yra gimusi Vorkutoje (Rusija), ne vienerius metus gyvena Gotlando saloje, kur šiuo metu dirba Visbio Almedaleno universitetinėje bibliotekoje.
Pasak L. Linkevičiaus, Gotlandas įkūnija gražius istorinius Baltijos regiono ryšius ir yra puikioje strateginėje vietoje, suteikiančioje galimybę toliau skatinti verslo, turizmo, kultūros, akademinius mainus.
Kalbėdamas apie Lietuvos ir Švedijos ryšius, C. Bildtas priminė Gotlando saloje ilgus Šaltojo karo metus gyvenusį lietuvį, laisvės kovotoją Joną Pajaujį, kuris buvo simbolinė gija, jungusi Gotlandą ir okupuotą Lietuvą.
Susitikimo dalyviai prisiminė ne tik Gotlandą ir Lietuvą siejusius istorinius ryšius, bet ir Gotlando reikšmę šiuolaikinėje istorijoje – būtent čia buvo pasirašytas žymusis 1989 metų Gotlando memorandumas, kuriame buvo aiškiai suformuluotas Lietuvos nepriklausomybės siekis.
Kiek kainuoja išleisti vaiką į mokyklą Britanijoje Šiemet Jungtinėje Karalystėje naujus mokslo metus pradeda 8,2 mln. mokinių, dalis iš jų – lietuviai.
„Tiesa“ apie pasiruošimo mokyklai išlaidas kalbėjosi su lietuvėmis mamomis, leidžiančiomis vaikus į darželį, pradinę bei vidurinę mokyklas.
„Santander“ bankas paskelbė pagal kreditinių kortelių duomenis apskaičiavęs, jog 2013-ųjų rugsėjo pirmoji D. Britanijos tėvams kainuos daugiau nei pernykštė.
Brangiausia – pirma Rugsėjo pirmoji Į vidurinę mokyklą paauglį berniuką leidžianti Rita Taran dargi paprieštaravo „Santander“ apskaičiavimams: „Šiemet nepajutau didelio finansinio šoko, nes daug kas liko nuo praėjusių mokslo metų.
4-erių metų berniuką į paruošiamąją klasę leisianti ikimokyklinio ugdymo pedagogė Rasa Klunko pritarė Ritai sakydama, kad pirmaisiais metais ruošiant vaiką tenka supirkti viską ir išleisti daugiau: „Negaliu palyginti išlaidų skirtumo tarp pernai ir šių metų, nes pirmą kartą išleidžiu vaiką į mokyklą.
Lietuviško vaikų darželio „Lietutis“ direktorė ir įkūrėja Birutė Draskinienė, auginanti 4 ir 5 metų sūnus, šiemet vieną iš jų išlydės į pirmąją, kitą – į paruošiamąją klasę.
Pagal šių metų apskaičiavimus, daugiau nei kas antras D. Britanijos tėvas pirko vaikui planšetinį kompiuterį ar išmanųjį telefoną dėl to, kad prasidėjo nauji mokslo metai.
Rita Stanionienė, auginanti 7-erių metų dukrelę, pasakojo, jog kasmet mergaitei nuperka naują megztinį, sportbačius, kelnes, batukus bei pėdkelnes.
Žinoma, nusitrynusius ar nuskalbtus drabužius keičiame, ypač baltus mokyklinius marškinėlius, tačiau striukės, kelnės, kuprinės ir pan. tarnauja ilgiau“, – sakė darželio „Lietutis“ direktorė.
Lietuvoje ir vėl brangiau „Tiesa“ kalbino Iną, pirmuosius metus savo 13 metų dukrą leidusią į mokyklą Lietuvoje, o vėliau atsikrausčiusią į Londoną.
Mamos teigimu, paruošimas mokyklai Lietuvoje įpusėjus vasarai tapdavo galvos skausmu, nes tekdavo atidėti gerokai daugiau pinigų, negu gyvenant Anglijoje.
Taip pat reikėdavo įsigyti sąsiuvinių, piešimo, rašymo priemonių, kuprinę, penalą, skriestuvų, liniuočių, skylamušių ir panašių dalykėlių, kurie Lietuvoje tikrai nepigūs.
Apytiksliai kiekvieną rugpjūtį išleisdavome 500–700 litų.
Atvykus į D. Britaniją moteris sužinojo, kad daugelio mokyklinių prekių pirkti nereikia, tad daugiau dėmesio ir pinigų galima skirti drabužiams: „Lietuvoje dukrai kartais tekdavo į mokyklą eiti su nunešiotais drabužiais ar batais, nes ne viską galėdavome nupirkti naują, čia kiekvienos vasaros pabaigoje nuperkame jai naujų drabužių, kad nereikėtų kentėti dėl išvaizdos.
R. Taran bei R. Stanionienė pritarė Inai teigdamos, jog mokyklinių prekių kainų skirtumo, palyginti su pernai metais, nepajuto.
Visų moterų nuomone, gyvendamos Lietuvoje artėjant rugsėjo 1-ajai jos išleistų kur kas daugiau.
Vaikams pradėjus lankyti vidurinę mokyklą ir D. Britanijoje tenka pirkti daugiau priemonių, mokykloje duodamos ne visos, tačiau jos kainuoja ne tiek daug, prie drabužių išlaidų prisideda 10–20 svarų liniuotėms, pieštukams bei rašikliams.
„Tiesos“ pašnekovės pasakojo apie savo vaikų savijautą prieš mokyklą bei dalijosi pagalbos vaikams patirtimi.
Tačiau tai buvo trumpalaikis nerimas, nes abu gavo visapusišką palaikymą namie ir mokykloje“, – teigė darželio „Lietutis“ vadovė.
R. Taran pasakojo apie savo vaiko išgyvenimus pradedant lankyti mokyklą ir vėliau: „Kai sūnus lankė pradinę mokyklą, tai nekantriai laukdavo naujų mokslo metų.
Pedagogė R. Klunko sakė labai daug dėmesio skirianti tam, kad jos sūnus nejaustų nerimo prieš keliaudamas į mokyklą pirmą kartą.
Kiek vidutiniškai kainuoja pagrindinės mokyklinės prekės Britanijoje Mokyklos uniforma 41,27 £Batai eiti į mokyklą 29,33 £Švarkas ar paltas 25,22 £Sportiniai batai 21,83 £Sportinė apranga 19,42 £Kuprinė, rankinė mokyklai 16,17 £Sporto inventorius 16,76 £Knygos 14,10 £Dėžutės pietums 10,10 £Kanceliarinės prekės 12,96 £ Danijos lietuviai išvys „G&G sindikatą“ Grupė „G&G sindikatas“ spalį koncertuos Danijoje.
Į jos sostinę Kopenhagą grupę pakvietė ten gyvenanti lietuvių bendruomenė.
Nemažai šalių savo koncertiniuose turuose aplankę reperiai Danijoje pasirodys pirmą kartą.
„Smagu, kad lietuviai Danijoje tokie aktyvūs.
Į mane kreipėsi Kopenhagos lietuvių bendruomenės atstovas, išsakė didelį norą pamatyti „G&G sindikato“ koncertą.
Malonu“,- kalbėjo grupės vadybininkas ir bosistas Justas Čekuolis.
Pasak jo, koncertas įvyks spalio 4 d., penktadienį, viename iš Kopenhagos naktinių klubų.
„G&G sindikato“ vyrai planuoja atlikti tiek naujas dainas, tokias kaip „Laikas keistis“, tiek senus hitus – „Vokiečių gatvė“, „Sindikato smogikai“, „1‘nas kraujaz“ ir kitus.
Po vakarėlio grupės nariams liks visas laisvas savaitgalis ištyrinėti Kopenhagos įdomybes.
„G&G sindikato“ narys DJ Mamania prisipažino niekada šiame mieste nebuvęs.
„Nors pažįstu kelis didžėjus iš Danijos, tiek šioje šalyje, tiek jos sostinėje lankysiuosi pirmą kartą.
Bus įdomu pasivaikščioti po Kristianiją – garsųjį menininkų pamėgtą kvartalą“,- kalbėjo jis.
Grupės narį Kastetą traukia kita Kopenhagos įžymybė.
„Pagaliau pasimatysiu su Undinėle“, – juokėsi jis, turėdamas omenyje garsiąją rašytojo Hanso Christiano Anderseno pasakos herojės – undinėlės skulptūrą, viliojančią turistus uosto pakrantėje.
18 metų gyvuojantis „G&G sindikatas“ yra viena aktyviausiai koncertuojančių Lietuvos grupių.
Pastaruoju metu reperiai spėjo su koncertiniu turu išmaišyti visą Didžiosios Britanijos salyną, lankėsi Islandijoje, Vokietijoje, Lenkijoje, Estijoje bei Afganistane.
Per visą gyvavimo laikotarpį „G&G sindikatas“ sukūrė daugiau kaip 70 dainų, išleido 6 albumus, sukūrė keletą vaizdo klipų.
Briuselyje virė lietuviškos sporto aistros Visą savaitgalį NATO sporto centre Briuselyje vyko Belgijos, Liuksemburgo ir Olandijos lietuvių sporto žaidynės „BeNeLux 2013“.
„Šių metų žaidynes visų pirma skiriame Lietuvos pirmininkavimui ES.
Nemenka dalis „BeNeLux“ dalyvių yra šiuo metu Briuselyje gyvenantys Lietuvos pirmininkavimo ES komandos nariai, kuriems šis pusmetis yra itin įtemptas“, – sakė viena iš žaidynių organizatorių Asta Kulikauskaitė.
Jau aštuntą kartą rengiamose kasmetinėse žaidynėse Beneliukso lietuviai galinėjosi krepšinio, futbolo, badmintono, rankinio, šachmatų, boulingo, stalo, lauko teniso, bėgimo, plaukimo ir kitose rungtyse.
Šmaikščiausi, kaip visada, krepšininkai – šiais metais užsiregistravo vyrų krepšinio komandos „Žibutės“, „Trifazis“, „Kosmonautai“, „Kompiuteristai“, „NA Spurtas“, „Žaliai balti“, tuo tarpu, moterų komandų pavadinimai dvelkia ką tik prabėgusia vasara - „Gėlės“, „Braškės“.Su kaimynais Anglijoje kariaujanti lietuvė: svetimoj šaly esame didelis niekas Kiekvienam, atvykusiam gyventi į svetimą šalį, ypač svarbu gerai įsikurti ir turėti jaukius namus.
Lietuviai, gyvenantys Anglijoje, neretai būstu dalijasi dar su keliais namą ar butą nuomojančiais asmenimis.
Su „Tiesa“ susisiekė skaitytoja Aušra, kuri atskleidė savo istoriją, pavertusią jos šeimos gyvenimą tikru pragaru.
Pribloškė nemandagumas Savo laiške skaitytoja Aušra pasakojo Anglijoje su šeima gyvenanti jau keletą metų.
Lietuvių šeima atsikraustė gyventi į naują miestelį Anglijoje ir apsigyveno nedideliame išnuomotame bute.
Aušros šeimos kaimynai – du pensininkai anglai.
Pasak Aušros, vyras neįgalus, visuomet malonus ir pasisveikinantis.
„Iš tiesų, kaip ir visoje Anglijoje, namas nepasižymi „tvirtomis“ sienomis, ir visi kaimynai gali girdėti, ką veikia kiti, tačiau viskas neperžengia normos ribų, juk neuždrausi žmonėms vaikščioti.
Tokios skundų priežastys tikrai buvo nepagrįstos ir atrodė mažų mažiausiai juokingos, tačiau kaimynai ir toliau ieškojo priekabių“, – pasakojo Aušra.
Tačiau sulaukėme net ir darbuotojų iš „Council House“ tarnybos, kuriai kaimynai skundėsi, jog dėl mūsų triukšmo negali miegoti ir pan. Tuomet tik supratome, kad siekiama mus apkaltinti nebūtais dalykais.
Tik sunku suprasti priežastis, už ką sulaukėme tokios neapykantos“, – svarstė Aušra.
Pati Aušra savo šeimą apibūdina kaip nekonfliktišką, jie niekada anksčiau neturėjo tokių rūpesčių.
Aušra pasakojo sulaukianti priekabių ir užgaulių bendrame sode ar šalia namo.
vyresnių kaimynų savotiško teroro, pasak Aušros, prisideda ir jų dukros (maždaug 38–45 metų amžiaus).
Paklausta, kodėl lietuvių šeima tiesiog neiškeitė būsto į ramesnę aplinką, Aušra pasakojo, kad šeima tą planuojanti padaryti artimiausiu metu, tačiau iki šiol galimybes ribojo nuomos kontraktas ir finansai.
Girdime grasinimus jau 3-ią kartą, bet Anglijos policija nieko nedaro ir vis žada atvažiuoti kitą dieną.
Mes, lietuviai, neįsivaizduojame, kaip galima su kaimynu nepasisveikinti, ypač čia, Anglijoje.
Norėtume, kad ir kiti lietuviai suprastų vieną dalyką, kad būtent čia, Anglijoje, reikia atsargiau leistis į pažintis, ypač su kaimynais.
Čia tik viena iš mano gyvenimo patirties istorijų“, – žodžių į vatą nevyniojo Aušra.
Maloni kaimynystė – būtina „Tiesos“ redakcija dėl nepakankamų kontaktų negalėjo susisiekti su apibūdintais kaimynais.
Dar 2003 metais daryta gyventojų apklausa Anglijoje parodė, kad su kaimynais bent kartą per savaitę bendrauja 42 proc. gyventojų, o dar 25 proc. tą daro bent kartą per mėnesį.
Geros kaimynystės normos Tiek Anglijoje, tiek Lietuvoje vertėtų nepamiršti keleto „auksinių“ geros kaimynystės taisyklių, kurios padės užmegzti geresnius santykius su kaimynais: 1.
Pavyzdžiui, kai kuriuose Anglijos daugiabučiuose draudžiama balkonuose ar bendruose kiemuose džiauti skalbinius dėl estetinio vaizdo.
Psichologės Aistės Liudvinaitytės komentaras Žmonės, kaip ir gyvūnai, jaučia, ant ko gali išsilieti, išreikšti savo agresiją, neigiamas nuotaikas, mintis. Izraelio žavesys lietuvės akimis Nida Degutienė įsikūrė Izraelyje dar gerai nežinodama, ko tikėtis iš legendomis apipinto krašto.
Nors gimtinėje teko palikti mėgstamus darbus ir nerimaujančius artimuosius, Nida pripažino, kad gyvenimas egzotiškame krašte jai atvėrė daug išskirtinių galimybių.
– Iš tikrųjų, niekada neturėjau net minties apsigyventi Izraelyje, tačiau kai mano vyras gavo ambasadoriaus darbą Lietuvos ambasadoje Tel Avive, ilgai nesvarstėme ir atvykome čia gyventi kartu.
Žinojom, kad važiuojam į Artimuosius Rytus, turėjom šiokių tokių stereotipų, tačiau jie kaip tik traukė.
Sunkiausia buvo mūsų artimiesiems, nes būnant Lietuvoje viskas atrodė daug nesaugiau, ir jie galvojo, kad mes labai rizikuojame važiuodami vos ne į karo zoną.
Karščio trauka – Kaip jus pasitiko Izraelis, kas nustebino pirmosiomis dienomis?
– Kaip sako ir patys Izraelio gyventojai, didžiausias iššūkis čia yra nepakeliamai karštos ir drėgnos vasaros.
– Kam labiausiai reiktų pasiruošti, vykstant gyventi į Izraelį ilgiau?
Žinoma, tai nėra Europa, ir žmonių temperamentas būdingas Artimiesiems Rytams.
Tačiau pati sostinė Tel Avivas gyvena gan europietišku ritmu, ir čia nesunku pasijusti kaip bet kuriame Pietų Europos didmiestyje su savitu prieskoniu.
– Savo įspūdžius aprašėte ir knygoje apie Izraelį.
– Knygą „Izraelio trauka“ parašiau šiek tiek netikėtai, nes apsigyvenus Izraelyje, po įtemptos veiklos Lietuvoje, pradėjo trūkti užimtumo ir iššūkių.
Dėl biurokratinių priežasčių Tel Avive užsieniečiui įsidarbinti be galo sunku, todėl ėmiausi studijų anglų kalba ir per dvejus metus baigiau verslo administravimo magistro studijas.
Apsigyvenusi Izraelyje, aktyviai dalijausi savo įspūdžiais su pažįstamais, siųsdavau jiems pasakojimus apie savo atradimus.
Jaučiau, kad lietuvius domina Izraelis, tad nepraleidau šios progos.
Turistams – nepigu – Kokios kainos Izraelyje, palyginti su lietuviškomis, ar brangu čia turistui?
– Izraelis nėra pigi šalis, čia kainos kone 50 proc. didesnės nei Lietuvoje.
– Pačioje ambasadoje dirba apie 10 žmonių, tačiau „Facebook“ grupė suvienijo nemažai Izraelio gyventojų, turinčių ryšių su Lietuva.
maistui – Šiuo metu savo tinklaraščio „Nidos receptai“ lankytojus džiuginate gardžiais ir originaliais receptais.
– Gaminti patiko visada, o atvykusi į Izraelį supratau, kad maistas čia yra labai svarbi ir neatsiejama bendravimo bei kultūros dalis.
Man atvažiavus buvo labai smalsu pamatyti kompleksišką Izraelio virtuvę, kurią sudaro daugybės skirtingų tautų patiekalai, todėl porą metų važinėjau po kulinarines keliones, lankiausi arabų namuose, beduinų dykumų gyvenvietėse ir t. t. Buvo įdomu pažiūrėti, kaip jie sugeba išsiversti be mums įprastų rakandų ir išradingai pagamina skaniausius patiekalus.
Patys žydai taip pat į Izraelį suvažiavo iš įvairių pasaulio kampelių, todėl atsivežė pačias geriausias pasaulio virtuvių tradicijas.
– Šakšuka buvo bene pirmasis patiekalas, kurį išmokau gaminti atvažiavusi į Izraelį.
Iš Šiaurės Afrikos atkeliavęs patiekalas Tel Avivo kavinėse dažnai gaminamas ne vien pusryčiams.
Jafoje yra net restoranas, kurio meniu yra vienintelis įrašas – šakšuka.Britų labdara Lietuvoje gyvenančios šeimoms – nauja afera?
„Padedame gauti finansinę paramą iš UK fondų asmenims, gyvenantiems Lietuvoje ir turintiems nepilnamečių vaikų.
Išmokos sudaro apie 400–500 Lt per mėnesį“ – tokio pobūdžio skelbimais viliojami tautiečiai Lietuvoje.
Labdara iš Anglijos – lietuviams?
Skaitytojai Renatai – jai už akių užkliuvo skelbimas, talpinamas Lietuvos portaluose, apie neva sunkiai besiverčiantiems lietuviams skiriamą labdarą iš Jungtinės Karalystės labdaros fondų (skelbimo kalba netaisyta): „Padedame gauti financine parama is UK fondu asmenims gyvenantiems Lietuvoje ir turintiems nepilnameciu vaiku.
Finansininke Jungtinėje Karalystėje (JK) dirbanti Renata, prisistačiusi kaip vieniša mama, auginanti tris vaikus, skelbimo autoriui Tomui Burokui išsiuntė elektroninį laišką nurodytu adresu.
Užklausą nusiuntusiai moteriai atrašė asmuo, prisistatęs kaip lietuviškos įmonės atstovas, kuri „administruoja labdaros gavimą iš Jungtinės Karalystės“.
Prašė tik dokumentų kopijų Šios neįvardytos įmonės atstovas jai aiškino, kad norint gauti labdarą, reikia patenkinti tokias sąlygas: turėti nepilnamečių vaikų, neuždirbti daugiau kaip 18 tūkst. litų per metus ir vienam iš sutuoktinių atvykti į Angliją pasirašyti dokumentų.
Anot jo, labdaros dydis siektų nuo 200 iki 800 litų kas mėnesį (skelbime nurodomi 400–500 litų), o kreipiantis dėl šios labdaros reikėtų pateikti pažymą apie šeimos sudėtį iš seniūnijos bei „Sodros“ pažymą apie asmens valstybinį socialinį draudimą ir tuomet šių dokumentų kopijas nusiųsti jam.
„Aš juos nusiųsiu į Angliją, kur nustatys, kokio dydžio labdara jums priklauso, ir tada galėsite galutinai apsispręsti – važiuoti į Angliją ar ne – toliau porino minėtasis įmonės atstovas.
Elektroninių laiškų autorius, pasirašęs Aniceto vardu, tvirtino, kad „čia viskas legalu ir aš neturiu, ką slėpti ar ko nors bijoti“.
Anicetas elektroniniais laiškais bandė išaiškinti ir labdaros esmę, kai moteris suabejojo, kad už šią paslaugą mokėti nereikia ir pasiteiravo, kokia jam iš to nauda: „Ar jūs žinote, kiek milijonų kiekvieną dieną išdalija labdaros įvairios labdaringos organizacijos, kuriose pagrinde dirba savanoriai negaudami už tai jokio atlygio?
Anicetas papasakojo ir apie savo veiklą, esą jis dirbantis socialinį arba labdaringą darbą legaliai ir savo veiklą yra įregistravęs mokesčių inspekcijoje.
„Aš, kaip ir visi dirbantys Lietuvos piliečiai, moku mokesčius nuo gaunamų pajamų iš organizacijos, kuri ir jums siūlo paramą“, – tvirtino Anicetas.
Ne fondai, o vaiko pašalpa Anglija.lt susisiekė su pašalpų specialistais Jungtinėje Karalystėje, kurie vieningai sutarė, jog pagal sumą skelbime turbūt kalbama apie vaiko pašalpą (angl. „Child Benefit“), o ne išmokas iš labdaros fondų.
Julija iš „Baltija Consultacy Ltd“ svarstė, kad skelbime gali būti kalbama ne apie labdaros fondą, o apie vaiko pašalpą ir dirbančių asmenų mokesčių kreditus (angl. „working tax credits“).
Pagal visus įstatymus, jeigu vienas iš tėvų gyvena ir dirba JK ir turi nepilnamečių vaikų, kurie gyvena Lietuvoje, tokios pašalpos priklauso“, –aiškino Julija.
Tą patį teigė ir buhalterinės įmonės vadovas Aleksas Dubinskas.
Šią pašalpą galima gauti ir tada, kai vaikas gyvena Lietuvoje, bet gyvenantis ir dirbantis JK asmuo turi įrodyti, kad jis yra tas, kuris išlaiko vaiką ir kad vaikui nėra mokama tokia pati pašalpa tėvynėje.
Pasak A. Dubinsko, pašalpos prašytojas turi turėti JK socialinio draudimo numerį (angl. „national insurance number“), mokėti socialinio draudimo įmokas ir turėti banko sąskaitą.
Kas atsitiktų, jeigu visiems Europos piliečiams, gyvenantiems savose šalyse ir turintiems vaikų, būtų suteikta teisė gauti pašalpas JK, skirtas jų vaikų išlaikymui?
Nematau logikos“, – svarstė A. Dubinskas.
Specialistai siūlo neapsigauti A. Dubinskas teigė, jog žmonės turėtų pagalvoti apie savo asmeninių duomenų apsaugą, prieš pateikdami juos nepatikrintiems asmenims ar organizacijoms.
Šiuo atveju tai gali būti pats paprasčiausias žmogaus tapatybės duomenų rinkimas“, – aiškino Aleksas Dubinskas.
„Pakliuvę ateina pas mus tikėdamiesi pagalbos, kurios mes suteikti negalime – tai prieštarautų įstatymams, be to, Britanijos valstybinėse organizacijose dirba profesionalai ir jiems bet kokios fiktyvios informacijos nepakiši“, – aiškino A. Dubinskas ir pridūrė, jog šiuo atveju yra „galimybė, jog lengvatikiai žmonės bus apgauti arba sutiks daryti kažką nelegalaus, kas anksčiau ar vėliau gali turėti skaudžias pasekmes“.
Specialistė Valentina iš „TaxSpot“ tvirtino, kad asmuo, siūlantis šias pašalpas, jiems yra žinomas.
Tokią pašalpą gali gauti asmenys, gyvenantys JK, ne Lietuvoje.
Apie labdaras informacijos neturime, bet tiksliai žinome, kad šis asmuo apeliuoja į Vaiko pašalpą, kuri ir sudaro 400–500 Lt per mėnesį“, – teigė Valentina.
Ministerija apie tokias pašalpas nežino Lietuvos socialinės apsaugos ir darbo ministerija (SADM) patvirtino, kad apie Jungtinėje Karalystėje mokamas pašalpas Lietuvos gyventojams, kaip rašoma skelbime, informacijos neturi.
Ministerijos Tarptautinės teisės skyriaus vedėja Mariana Žiukienė aiškino, kad „išmokų vaikams mokėjimą, kai vaiko tėvai dirba ar gyvena skirtingose ES valstybėse narėse, reglamentuoja ES socialinės apsaugos sistemų koordinavimo reglamentai Nr. 883/2004 ir 987/2009.
Reglamentuose nustatytos taisyklės, kokia valstybė narė turi pirmumo teisę mokėti išmoką vaikui, jei už tą patį vaiką teisė į išmoką įgyjama skirtingose ES valstybėse narėse.
M. Žiukienė taip pat suabejojo skelbimo teiginiu, kad grąžinti pinigų nereikės.
„Skelbime rašoma, kad gavus „specialią išmoką nepasiturintiems“ vaikams JK, jos vėliau grąžinti nereikės.
Nes jei vėliau, JK kompetentingai įstaigai patikrinus visą informaciją apie šeimai mokamas išmokas, bus nustatyta, kad išmoka neturėjo būti mokama, iš asmens gali būti paprašyta grąžinti permoką.
Kartais tokie prašymai ateina tik po kelerių metų, o permokos siekia kelis tūkst. eurų“, – perspėjo SADM atstovė ir pridūrė, kad JK įstaigos bet kada gali paprašyti Lietuvos savivaldybės pagal asmens gyvenamąją vietą Lietuvoje patikrinti informaciją ir patvirtinti, ar asmuo gyvena ar dirba Lietuvoje, ar turi teisę į išmoką vaikui Lietuvoje.
Daugiau informacijos apie išmokas šeimai, kai šeimos nariai dirba ar gyvena skirtingose ES valstybėse narėse, gali rasti čia. „Liūdni slibinai“ vyksta į Jungtines Amerikos Valstijas Praėjusią savaitę scenoje pradėję švęsti penkerių metų gimtadienį „Liūdni slibinai“ ruošiasi išvykai už Atlanto.
Po koncertų dešimtyje Lietuvos miestų teatrališkoji grupė išvyks į Jungtines Amerikos Valstijas.
Geriausia 2012 metų grupe Lietuvoje pripažinti „Liūdni slibinai“ surengs pasirodymus Los Andžele, Čikagoje, Ročesteryje ir Niujorke.
Atlanto.
Malonu, kad lietuvių bendruomenės šią žinią sutiko pozityviai ir padeda mums susitikti su tautiečiais laukiniuose vakaruose“, - pranešime spaudai cituojamas „Liūdnų slibinų“ narys Vaidas Kublinskas.
Iškart po finalinių gimtadienio pasirodymų Kaune ir Vilniuje „Liūdni slibinai“ išskris į Los Andželą, kur spalio 26 dieną surengs koncertą įžymybių apylinkėse gyvenantiems lietuviams.
Lapkričio 2 d. artistiškoji trijulė koncertuos ir minės Heloviną Čikagoje, lapkričio 3 d. Ročesteryje, o lapkričio 9 d. Niujorke.
Būdamas Jungtinėse Amerikos Valstijose charizmatiškasis „Liūdnų slibinų“ narys Dominykas Vaitiekūnas ketina nepraleisti progos palikti savo įspaudą Holivudo šlovės alėjoje.
Grupės moteris Aistė Lasytė planuoja pažinti naktinio Niujorko šokių ritmus.
O Vaidas Kublinskas nepalaužiama liūdesio grimasa bandys atlaikyti amerikiečių šypsenas.
Pirmą kartą Amerikoje viešėsiantys „Liūdni slibinai“ ten gyvenantiems lietuvaičiams prisistatys ryškiausiomis savo dainomis iš „Albumo, raginančio tautą“ bei „Albumo be jokių Ė“.
Programoje skambės ir naujos dainos iš šį ketvirtadienį pasirodysiančio elektroninio dainų rinkinio „Imkit mane ir klausykit“.
Šį ketvirtadienį grupė koncertuos Šiauliuose, spalio 4 d. Tauragėje, spalio 5 d. Alytuje.
Kitą savaitę „Liūdni slibinai“ švęsti gimtadienio keliaus į Rokiškį, Marijampolę ir Klaipėdą.
Baigiamieji turo Lietuvoje koncertai įvyks spalio 17 d. Kaune, spalio 18 ir 19 dienomis Vilniuje.
Vagystės Pietų Amerikoje: tikros lietuvių istorijos Turbūt kiekvienas atostogoms susiruošęs į Pietų Ameriką bent akimirką prieš kelionę pasvarsto, ar į namus tikrai sugrįš su abiem inkstais.
Po šimtų kilometrų, nukeliautų autostopu Peru, daugybės naktų palapinėje Bolivijoje ir naktinio Paragvajaus gyvenimo inspekcijų nebegąsdina niekas.
Būtent todėl, atvykus į Argentiną norisi lengviau atsidusti.
Buenos Airės tikriausiai galėtų būti bet kurios vakarų Europos šalies sostinė, todėl pirmą kartą Pietų Amerikoje jaučiuosi lyg namie.
Labiausiai stebina, kad buvau apvogtas pačiame Buenos Airių centre, lygiai vidurdienį.
Praėjus šokui prisimenu ir savo pirmųjų savaičių bendrakeleivio Simono istoriją.
Vaikinas neteko savo piniginės jau antrą buvimo Peru dieną.
Išėjus su vietiniais apžiūrėti centrinės Limos buvome perspėti, kad užsieniečiams šiame regione lankytis itin pavojinga.
Tačiau šviežiai iš Europos atvykęs Simonas nesitikėjo, kad gali būti apvogtas vos penki žingsniai nuo saugomo įėjimo į vietinį barą.
Po incidento juokavome, kad nusikaltimas galėjo būti įvykdytas ir gerokai brutalesniais metodais, o vagys Limoje itin lipšnūs ir patrauklūs.
Tačiau tai dar ne Simono istorijos pabaiga.
Ranka numojęs į patarimus Pietų Amerikon itin vertingų daiktų nesivežti, lietuvis su žemynu atsisveikino ir be brangaus išmaniojo telefono.
Šis mistiniu būdu pradingo iš kuprinės, kuri keliavo iš Limos į Londoną lėktuvo bagažo skyriuje.
Kadangi asmeninė patirtis rodo, jog tikimybė būti apvogtam Pietų Amerikoje yra lygi šimtui procentų, nusprendžiau pasidomėti ir kitų lietuvių istorijomis.
Asmeninėje „Facebook“ paskyroje paskelbus žinutę apie ieškomus to paties likimo keliautojus ilgai laukti nereikėjo.
Nors Pietų Amerika savo populiarumu tarp lietuvių tikriausiai nusileidžia tik Antarktidai, sulaukiau atsakymo bent iš 5 žmonių.
Štai 2012 m. Brazilijos mieste Salvadore savanoriavusi Giedrė pasakoja, kad tam tikrose miesto dalyse žmonės vengia nešioti prabangius laikrodžius ar kitus aksesuarus, nes nenori pritraukti vagių dėmesio.
Giedrė pasakoja į darbą autobusu visuomet vykdavusi su kolega vaikinu iš Danijos, tačiau vieną dieną šis susirgo ir palydėti jos negalėjo.
Laimei, triukas pavyko, o netrukus po įvykio Giedrė tapo uolia Krav Maga savigynos kursų studente.
Beveik pusmetį Rio de Žaneire pragyvenęs Matas pasakoja, kad šiurpiomis legendomis apipintas miestas jam tapo antrais namais.
Nors turistų gidai griežtai draudžia kelti koją į Rio lūšnynus, ten gyvenęs lietuvis teigia niekuomet nerakinęs durų.
Žinoma, tai nereiškia, kad Rio laisvai galite landžioti po įtartinos reputacijos rajonus.
Matas perspėja, kad nemaža dalis favelų yra neseniai įsikūrusios ir neturi nusistovėjusios tvarkos, todėl ten kišti nosį yra itin pavojinga.
Na, o pati didžiausia tikimybė netekti savo keliautojo mantos tikriausiai egzistuoja Rio centre ir paplūdimiuose.
Matas pataria nenešioti piniginės galinėje kišenėje, turėti aiškią ėjimo kryptį ir naudotis tik bankų viduje esančiais bankomatais.
Informacija netekusiems dokumentų Pietų Amerikoje Kadangi vienintelė Lietuvos ambasada Argentinoje šių metų pradžioje buvo uždaryta, o naujai steigiamas konsulatas Brazilijoje pilnai dar nefunkcionuoja, naujo lietuviško paso Pietų Amerikoje gauti nepavyks.
San Paulo konsulatas gali išduoti tik laikiną kelionės dokumentą grįžti į Lietuvą.
Pasų gamybą planuojama pradėti nuo šių metų spalio mėnesio.
Atsidūrus bėdoje kitose Pietų Amerikos valstybėse, Lietuvos užsienio reikalų ministerija siūlo kreiptis į bet kurią Europos Sąjungos ambasadą.
Čilėje apvogtas Mindaugas pasakoja, kad Prancūzijos ir Italijos ambasados atsisakė jį priimti, motyvuodamos tuo, kad Lietuvos reikalais turėtų rūpintis kaimyninės šalys.
Laimei, Lenkijos ambasada į vaikino problemą ranka nenumojo.
Panaši situacija egzistuoja ir Argentinoje.
Pirmoji aplankyta Airijos ambasada skundėsi esanti per maža, tam kad tvarkytų lietuvių reikalus, o paprašius parekomenduoti artimiausią ambasadą konsulato darbuotoja teigė neturinti laiko tokiai pagalbai.
Kaip paaiškėjo vėliau, maždaug pusė Buenos Airėse įsikūrusių ES ambasadų stengėsi nusikratyti atsakomybės ir siūlė ieškoti pagalbos „labiau“ su Lietuva susijusiose šalyse.
Bene geriausiai šioje situacijoje pasirodė Didžiosios Britanijos konsulatas.
Palyginimui, Slovakijos konsulato įkainis už tokią paslaugą yra daugiau nei dešimt kartų mažesnis, tačiau skiriasi kelionės namo sąlygos.
Britanijoje traukinių eismą sustabdęs ir milijoninių nuostolių pridaręs lietuvis siunčiamas į kalėjimą Mantas Badauskas užlipo ant Ipsvičo (Anglija) traukinių stoties stogo ir nesileido įkalbamas nulipti.
Geležinkelių bendrovei „Greater Anglia“ šis lietuvio turisto išsišokimas kainavo 1 mln. svarų (4 mln. Lt).
Trečiadienį vykusiame posėdyje Ipsvičo karališkajame teisme teisėjas Johnas Devaux pavadino lietuvio poelgį absurdišku ir savanaudišku, informuoja eadt.co.uk.
26 m. lietuvis po savaitės Anglijoje prarado visus savo daiktus ir labai troško grįžti atgal į Lietuvą.
Lietuvis norėjo pasinaudoti „Oyster“ kortele Ipsvičo traukinių stotyje, bet kortelė ten negaliojo, ir jam liepė nusipirkti bilietą iki Stanstedo oro uosto.
Supanikavęs M. Badauskas teigė užlipęs ant traukinių stoties stogo, kad geriau matytų.
M. Badauskas prisipažino kaltas dėl sutrukdymo be piktų kėslų.
Incidentas įvyko liepos 19 d., prasidėjo 8 val., dėl jo sutriko arba buvo atšaukti 79-ių traukinių maršrutai.
Vienu metu M. Badauskas pareiškė policininkams nušoksiąs, jeigu jie prisiartins prie jo.
Jie baiminosi, kad stiklo ir asbesto kupolas neatlaikys M. Badausko svorio.
Vienu metu M. Badauskas mėtė į derybas vedusius pareigūnus varžtus.
„Greater Anglia“ skaičiavimu, dėl incidento apie 40 000 keleivių buvo priversti laukti traukinių stotyse. „Mercedes“ vairuotojas užmigo - jis ir jo motina sunkiai sužaloti Rugsėjo 4 d. apie 14 val. 
Plungės r., kelyje Šiauliai- Palanga, apsivertė lengvasis automobilis „Mercedes“.
Avarijos metu sunkiai sužaloti telšiškis vairuotojas K. T. (gim.
1957 m.) ir jo motina gydomi ligoninėje.
1938 m.) ištraukė ugniagesiai-gelbėtojai.Du žmones kelyje „Via Baltica“ pražudęs Lenkijos pilietis suimtas mėnesiui Kauno apylinkės prokuratūros Antrojo skyriaus prokuroras Mindaugas Šukys šiandien kreipėsi į teismą su prašymu skirti griežčiausią kardomąją priemonę rugsėjo 2 d. kelyje Panevėžys-Aristava-Sitkūnai avarijoje du žmones pražudžiusiam Lenkijos piliečiui E. L. Susidūrus sunkvežimiui ir lengvajam automobiliui „Volkswagen Passat“ žuvo automobilį vairavęs R. T. ir bendrakeleivė R. Ž. Kartu važiavusi E. T. yra vis dar labai sunkios būklės.
Pirminiais duomenimis, automobiliai susidūrė, kai į priešingos krypties eismo juostą išvažiavo vilkiką su puspriekabe vairavęs Lenkijos pilietis E. L. Tądien dėl šio įvykio Kauno apskrities vyriausiojo policijos komisariato Kelių policijos valdybos Nusikalstamų veikų eismo saugumui tyrimo skyriaus pareigūnai pradėjo ikiteisminį tyrimą.
Tyrimą kontroliuojantis prokuroras M. Šukys kreipėsi į Kauno apylinkės teismą prašydamas 3 mėnesiams suimti įtariamąjį E. L. Ikiteisminio tyrimo teisėjas prokuroro prašymą tenkino iš dalies ir leido įtariamąjį suimti mėnesiui.Kyšiui skirtą šimtinę suvalgęs girtas vairuotojas neišvengė baudos dėl pareigūno papirkimo Prokuroro prašymu Anykščių rajono 40 metų gyventojui už siekimą papirkti pareigūną paskirta 10 MGL, t. y. vieno tūkst. 300 litų, bauda.
Tokį sprendimą priėmė Anykščių rajono apylinkės teismas, patenkinęs Panevėžio apygardos prokuratūros Utenos apylinkės vyriausiojo prokuroro pavaduotojo Ričardo Juozainio prašymą užbaigti procesą dėl pareigūno papirkimo teismo baudžiamuoju įsakymu.
Prokuratūra praneša, kad rugpjūčio 17 dienos vakare automobilį vairavusį neblaivų asmenį sulaikę rajono policijos patruliai alkoholio matuokliu jam nustatė 2,52 promilių girtumą.
Šiemet Anykščiuose dirbantys prokurorai teismui perdavė 17 su pareigūnų papirkimais susijusių nusikaltimų valstybės tarnybai baudžiamųjų bylų, 8 ikiteisminiai tyrimai atlikti Anykščių, 9 – Molėtų tyrėjų“, – teigia Panevėžio apygardos prokuratūros Utenos apylinkės vyriausiojo prokuroro pavaduotojas Ričardas Juozainis, dirbantis Anykščiuose. Šiauliuose iš autobuso iškrito garbaus amžiaus moteris Ketvirtadienį Šiauliuose, Tilžės gatvėje, prie autobusų stoties, iš autobuso iškrito keleivė, kai vairuotojas ketino palaukti atskubančio žmogaus.
Moteris greitosios pagalbos automobiliu išvežta apžiūrai į Respublikinę Šiaulių ligoninę.„Tai pats baisiausias vairavimas“: neblaivus lietuvis pašiurpino britus Lietuvos piliečiui Jungtinės Karalystės teismas skyrė 20 savaičių laisvės atėmimo bausmę už tai, kad šis magistralėje A14 apsvaigęs nuo alkoholio vairavo 44 tonų vilkiką, skelbia cambridge-news.co.uk.
53 metų Kęstučio Ruplaukio vairuojama transporto priemonė buvo pastebėta pavojingai manevruojanti kelyje, jungiančiame Nortamptonšyrą ir Hantingdoną.
Incidentas įvyko sekmadienio vidurnaktį.
Policijos pareigūnas Johnas Mayoras, apie vairuotojo elgesį pareiškęs, jog „jis ką nors galėjęs užmušti“, sakė štai ką: „Tai buvo pats baisiausias vairavimas, kokį tik man teko matyti.
K. Ruplaukis – vairuotojas profesionalas, krovinius po Europą vežiojantis daugiau nei 20 metų.
Pirmadienį lietuvis stojo prieš teismą.
Tada priešinosi sulaikomas tvirtai įsikibdamas į vairą“, - teisme pasakojo kaltintojas Paulas Brownas.
Per pusmetį narkotikų kontrabandininkų gauja spėjo daug nuveikti - bylą sudaro 67 tomai Vilniaus apygardos prokuratūros Organizuotų nusikaltimų ir korupcijos tyrimo skyriaus prokuroras Mindaugas Bliuvas sostinės apygardos teismui perdavė nagrinėti 67 tomų baudžiamąją bylą, kurioje tirti Lietuvoje ir Švedijoje veikusio nusikalstamo susivienijimo sunkūs ir labai sunkūs nusikaltimai.
Kaltinimai dėl nusikalstamo susivienijimo organizavimo, vadovavimo jam, dalyvavimo jo veikloje, dėl neteisėto disponavimo labai dideliais kiekiais psichotropinių medžiagų, pasikėsinimo gabenti ir jų gabenimo per Lietuvos valstybės sieną, neteisėto disponavimo šaunamuoju ginklu, netikrų pinigų laikymo, neteisėto praturtėjimo, nusikalstamu būdu įgytų pinigų legalizavimo ir kt.
Ikiteisminio tyrimo, kurį Vilniaus apygardos prokuratūros Organizuotų nusikaltimų ir korupcijos tyrimo skyriaus prokurorai atliko kartu su Lietuvos kriminalinės policijos Organizuoto nusikalstamumo tyrimo padalinių biuro pareigūnais, duomenimis, nusikalstamą susivienijimą įkūrė trys jau anksčiau teisti Lietuvos piliečiai.
Bendrai nusikalstamai susivienijimo veiklai jie pasirinko asmenis, kuriuos siejo pastovūs tarpusavio ryšiai, vaidmenų ir užduočių pasiskirstymas, praneša Generalinė prokuratūra.
Nusikalstamas susivienijimas veikė nuo 2011 m. rugpjūčio iki 2012 m. kovo mėnesio.
Per šį laikotarpį kaltinamieji kontrabandos būdu per Lietuvos valstybės sieną į Švediją ir Daniją ne kartą gabeno bei pasikėsino gabenti labai didelius kiekius psichotropinių medžiagų.
Ikiteisminio tyrimo metu surinkti duomenys leidžia pagrįstai teigti, kad vienas nusikalstamo susivienijo organizatorių E. N. neteisėtai praturtėjo – jo namuose kratos metu rasta 433 500 Lt grynaisiais pinigais.
Nusikalstamo susivienijimo dalyviai Lietuvoje per kitus asmenis atlikdami finansines operacijas bei sudarydami sandorius legalizavo dideles sumas nusikalstamu būdu įgytų pinigų ir didelės vertės turtą bei neteisėtai disponavo šaunamaisiais ginklais ir šaudmenimis.Vasarnamius siaubusio piromano nepavyko išgydyti, tad teismas nusprendė jį siųsti už grotų Anykščių rajono apylinkės teismo nuosprendžiu už turto sunaikinimą visuotinai pavojingu būdu – vasarnamių padegimą Garuckų kaime – 46 metų vyriškiui paskirta valstybės kaltinimą palaikiusio prokuroro prašyta trejų metų šešių mėnesių laisvės atėmimo bausmė.
Ikiteisminį tyrimą atlikę Utenos apskrities vyriausiojo policijos komisariato pareigūnai nustatė, kad pernai spalio 16 dieną būdamas neblaivus S. G. tyčia apipylė benzinu ir sudegino poilsio namą su jame buvusiais namų apyvokos daiktais.
Šio nusikaltimo tyrimui vadovavusio Panevėžio apygardos prokuratūros Utenos apylinkės prokuroro Vigando Jurevičiaus teigimu, anksčiau keletą sunkių nusikalstamų veikų padaręs asmuo nebuvo teisiamas, nes jam būdavo skiriamos priverčiamosios medicininės priemonės, tačiau po to jis vėl nusikalsdavo.Autobuso ir sunkvežimio avarijoje nukentėjusiems keleiviams žalą atlygins draudimo bendrovė Vilniaus savivaldybė praneša, kad šiuo metu turimais duomenimis, pirmadienį įvykusios avarijos metu, kurioje 1G maršruto autobusas Kalvarijų gatvėje pateko į auto įvykį, nukentėjo 23 žmonės (19 iš jų buvo išvežta į ligoninę).
Kadangi šiuo metu dar vyksta eismo įvykio tyrimas ir nėra nustatytas kaltininkas, nukentėję keleiviai turėtų kreiptis į Kelių policijos valdybą (Giraitės g.3, Vilnius) arba į UAB „Vilniaus viešasis transportas“ Eismo saugumo ir kontrolės skyrių (Verkių g. 52, 317 kab., darbo laikas: I–IV 7.00–16.45,
Vilniaus miesto savivaldybė primena, kad turi būti išsaugoti medikamentų, vaistų, reikalingų avarijoje patirtoms traumoms gydyti, įsigijimą įrodantys dokumentai, tam kad nustačius kaltininkus, būtų kompensuotos visos gydymo išlaidos.
Kelių policijos valdybai baigus tyrimą ir nustačius eismo įvykio kaltininką, visi duomenys apie nukentėjusiuosius bus perduoti draudimo bendrovei.Policijos ieškomas vyras įkliuvo pasieniečiams Vilniaus rajone pasieniečiams įkliuvo teisingumo vengęs vilnietis visureigio vairuotojas.
Antradienį VSAT Vilniaus rinktinės Lavoriškių užkardos pareigūnai ties pasienio ruože esančiu Vilniaus rajono Vitkiškių kaimu patikrinimui sustabdė visureigį „Jeep Cherokee“ su lietuviškais numeriais.
Patikros metu paaiškėjo, kad prie vairo sėdėjęs 34 metų Vilniaus gyventojas neturi vairuotojo pažymėjimo, automobilio techninės apžiūros talono ir civilinės atsakomybės privalomojo draudimo liudijimo, praneša VSAT.
Nustatyta, kad jo kaip asmens, nuteisto už baudžiamojo nusižengimo padarymą, ieško Vilniaus miesto 2-asis policijos komisariatas.
Tą pačią dieną pasieniečiai sulaikytąjį bei jo automobilį perdavė Vilniaus apskrities policijos pareigūnams.
Šiemet pasieniečiai iš viso sulaikė 392 asmenis, kurių dėl įvairių priežasčių ieškojo Lietuvos bei užsienio šalių teisėsaugininkai. Bajorų kelyje bandyta sudeginti BMW ir „Mercedes“ Rugsėjo 4 d. 11.10 val. 
į Vilniaus m. 1 policijos komisariatą kreipėsi V. K. (gimusi 1988 m.), kuri pareiškė, kad tą pačią dieną 9.30 val.
Vilniaus pakraštyje, Bajorų kelio g., pastebėjo, jog įskilęs jos automobilio „BMW 520D“ (pagamintas 2008 m.) priekinis stiklas bei apdegę valytuvai.
Taip pat, galimai degiu skysčiu, buvo apipiltas šalia stovėjęs E. P. (gimusios 1965 m.) automobilis „Mercedes Benz A160“ (pagamintas 2011 m.).Sostinės policija prašo avarijos liudininkų pagalbos Rugsėjo 3 d. apie 16 val. 47 min. 
Vilniuje, Konstitucijos pr. ties 22 pastatu, automobilis "Audi A6", juodos spalvos, partrenkė reguliuojama pėsčiųjų perėja dviračiu važiavusį dviratininką, kuris sveikatos patikrinimui buvo pristatytas į ligoninę.
VPK Kelių policijos valdybos Nusikalstamų veikų eismo saugumui tyrimo skyriaus viršininkui A. Bacevičiui telefonu (8 5) 271 9442, arba tyrėjai A. Zacharevič telefonu (8 5) 271 9560. Domeikavos gyventoja neteko stogo Rugsėjo 4 d. apie 16.20 val. 
Kauno r., Domeikavos kaime, Aukščių g., E. L. (gimusi 1969 m.) pastebėjo, kad nuo namo pirmojo aukšto ir garažo stogo pavogta tamsiai rudos spalvos skardinė stogo danga, tvirtinimo varžtai ir metaliniai stogo latakai.
Tyrimą atlieka Kauno rajono policijos komisariato pareigūnai.Iš vilnietės sąskaitos telefoniniai sukčiai pavogė 61 tūkst. litų Pastaruoju metu Vilniuje labai suaktyvėjo telefoniniai sukčiai.
Pirmadienį pasiektas iš vienos sąskaitos pavogtos sumos rekordas - 61 tūkst. litų.
Tą pačią dieną kitas žmogus Vilniuje tokiu pačiu būdu neteko 16 tūkst. kitų.
Iš viso pirmadienį telefoniniai sukčiai iš vilniečių pavogė apie 90 tūkst. litų.
Antradienį Vilniaus apskrities vyriausiajame policijos komisariate užregistruota 13 pranešimų dėl telefoninių sukčių padarytų nusikaltimų.
Policija daugybę kartų apie šią problemą kalbėjosi su Kalėjimų departamento pareigūnais, tačiau padėtis nesikeičia - kaliniai ir toliau naudojasi mobiliaisiais telefonais bei internetu.
Pasak sostinės policijos pareigūnų, vieninteliai pataisos namai, iš kurių neužfiksuota telefoninių sukčių skambučių - Vilniaus pataisos namai.
Šios įkalinimo įstaigos direktorius Arvydas Ižička DELFI sakė pats nežinantis, kodėl taip yra.
Tačiau prižiūrėtojai su tuo uoliai kovoja - vien per rugpjūčio mėnesį paimti 24 permesti telefonai, dar 32 atimti iš kalinių. Klaipėdos universiteto visureigis rėžėsi į stovinčius automobilius, avarijos vietoje - žuvusi lapė Trečiadienį, apie 9. 30 val., Klaipėdos rajone, kelyje Vėžaičiai-Plungė, šalia Tilvikų kaimo, ant tilto per Žvelsą susidūrė keturi automobiliai.
Avarija įvyko ant tilto per Žvelsą, kai okulisčių automobilis "VW Passat" stabtelėjo prieš jas kairėn ketinusį pasukti automobilį.
Už medikių automobilio sustojo "Toyota Corrola" vairuojama Vaidos, gim.1980 m., už šio stabtelėjo "Mitsubishi Space Wagon", vairuojamas Gintauto M., gim.
1969 m., o štai Klaipėdos universiteto automobilio vairuotojas visureigio "Toyota Hilux" laiku sustabdyti nespėjo.
"Šiuo Klaipėdos universiteto automobiliu apkeliauta pusę Europos, o į avariją patekta namuose"- sakė visureigio vairuotojas Mindaugas Ž., gim.
1981 m.. "Toyota Hilux" ekipažas vyko prie Platelių ežero, kad atliktų moliuskų ir vandens laboratorinius tyrimus.
Automobilio "Toyota Hilux" vairuotojui surašytas administracinių teisių pažeidimų protokolas už sukeltą avariją.Lietuvių gauja Vokietijos policiją nustebino jakudzų metodais Vokietijoje, Kelne vienas lietuvių nusikaltėlių gaujos narys savo bendrų buvo „paauklėtas“ jakudzų metodais.
Jaunuolis, kuris, kaip paaiškėjo vėliau, yra iš Lietuvos, buvo nuvežtas į ligoninę.
Kaip praneša Vokietijos žiniasklaida, pareigūnai išsiaiškino, kad 18-metis tapo gaujos auka.Į Gojaus kaimo gyventojos namus įsibrovęs vagis turėtų būti labai patenkintas grobiu Rugsėjo 4 d. 23.33 val., suveikus signalizacijai, pastebėta, kad Šalčininkų r., Gojaus kaime, iš B. A. (gimusios 1966 m.) namo, išlaužus langą, pavogta apie 100 tūkst. litų ir aukso dirbiniai.Nuo motinos antausį gavęs paauglys ją įskundė policijai Šiauliuose policijos pareigūnai sulaukė trylikamečio skundo, kad namuose prieš jį smurtavo motina.
Policijai pranešta, kad rugsėjo 4 d. 19.14 val. 
Šiauliuose, Lazdynų g., namuose, mažametį, gimusį 2000 m., suduodama delnu į skruostą ir pakaušį, sumušė mama L. L., gimusi 1976 m. Nukentėjusysis į gydymo įstaigas nesikreipė.Įsiūlyta šimtinė Šalčininkų policininko piniginę gali patuštinti 22 tūkst. litų Šalčininkų r. Viešosios policijos skyriaus Patrulių būrio vyresniojo patrulio, priėmusio 100 litų kyšį ir piktnaudžiavusio tarnybine padėtimi, baudžiamoji byla pasiekė Vilniaus apygardos teismą.
Ikiteisminio tyrimo metu nustatyta, kad 2012 m. lapkritį Šalčininkų rajono pareigūnas, patruliuodamas priskirtoje teritorijoje, iš anksto susitaręs ir veikdamas kartu su kitu patruliu, už tai, kad galimai neblaiviam vairuotojui nesurašytų administracinio teisės pažeidimo protokolo susitarė priimti ir priėmė 100 litų kyšį, kurį vėliau abu policininkai pasidalino, praneša Generalinė prokuratūra.
Šias Šalčininkų rajono patrulių nusikalstamas veikas pavyko atskleisti Vilniaus apskrities vyriausiojo policijos komisariato Imuniteto skyriaus pareigūnams.
Vilniaus apygardos prokuratūros Organizuotų nusikaltimų ir korupcijos tyrimo skyriaus prokuroras Remigijus Matevičius pažymi, kad šiomis nusikalstamomis veikomis Šalčininkų patrulis piktnaudžiavo tarnyba ir diskreditavo policijos pareigūno vardą, sumenkino valstybinės institucijos – policijos įstaigos autoritetą bei pasitikėjimą valstybės teisine sistema, akivaizdžiai demonstravo savo nuostatą nesilaikyti įstatymų ir kitų teisės aktų.
Lietuvos Respublikos baudžiamasis kodeksas valstybės tarnautojui priėmusiam kyšį numato baudą arba areštą, o už piktnaudžiavimą tarnyba – baudą arba laisvės atėmimo bausmę iki septynerių metų. Vilniaus policija ieško eismo įvykio liudytojų Vilniaus apskrities vyriausiojo policijos komisariato (VPK) Kelių policijos valdybos pareigūnai ieško liudytojų, mačiusių eismo įvykį, įvykusį rugpjūčio 15 d. apie 16.30 val. 
Kalvarijų-Žalgirio g. sankryžoje, Vilniuje, kurio metu automobilis „VW Polo“, mėlynos spalvos, važiuodamas Kalvarijų gatve nuo Kareivių g. pusės, galimai partrenkė pėsčiąją.
VPK Kelių policijos valdybos Nusikalstamų veikų eismo saugumui tyrimo skyriaus tyrėjas - Astą Abelytę, tel.
271 9453, bei Ivoną Versockaitę, tel.Deja, Gabijos gatvėje šiemet atsirado daug naujų kačių ir jų vaikučių.
Dėl kačiukų kreiptis: tel. 8 615 58898 (Orinta), 8 689 73782 (Gintarė) (VšĮ „Rainiukas“, info@rainiukas.lt)
Lietuvos Respublikos Švietimo Įstatymo 48 str. (Teisė dirbti mokytoju) sako: 8. Mokytoju negali dirbti asmuo:...... 2) nuteistas už tyčinę nusikalstamą veiką.
O kaip mano, tarkime, atsakingi Švietimo ir mokslo ministerijos darbuotojai?
Teisės skyriaus vedėjas T.Daukantas paaiškino: „Ginčų, kurie būtų išnagrinėti teisme dėl Švietimo įstatymo 48 straipsnio 8 dalies 2 punkto taikymo, Švietimo ir mokslo ministerija nėra nustačiusi.
DELFI už šio rašinio turinį neatsako, nes tai yra subjektyvi skaitytojo nuomonė!Pasirinkimo grimasos: valytoju įsidarbinęs teisininkas atrodo kaip geras rezultatas XXI a. – pasirinkimų amžius.
K. R. Popperis teigia, kad „pagerinti miesto gyvenimą įmanoma tik auklėjant piliečius būti savikritiškais“.
K. R. Popperis pabrėžia ugdymo svarbą ir valstybės pareigą: „Bet kurios valstybės ateitis priklauso nuo jaunosios kartos ir todėl tiesiog beprotiška leisti, kad vaikų protus formuotų asmeninis skonis ir aplinkybių jėga“.
Nepaisant to, kad būtent technologijų, fizikos bei gamtos mokslų specialistų jau dabar stinga ir vis labiau stigs ne tik Lietuvoje, bet ir visame pasaulyje.
Didžiausios perspektyvos po penkerių metų, kai studijas baigs dabartinė abiturientų karta, žadama informacinių technologijų specialistams, biotechnologams ir įvairių sričių inžinieriams – šių specialistų paklausa vis didėja ir Lietuvoje, ir Vakaruose.
Viena iš priemonių galėtų būti žadėtas kvalifikacijų žemėlapis, kuris 2012 m. buvo pradėtas rengti Švietimo ir mokslo bei Ūkio ministerijų.
Anot Andre Maurois, „žmogus kenčia dėl to, kad pasaulis jam abejingas, ir dėl to, kad jis bejėgis pats tą pasaulį pakeisti“.
Būtų pats laikas atkreipti dėmesį, kad „mažuma“ kitur gali tapti dauguma, kaip tapo su emigracijos mastais Lietuvoje.
Kaip ugdome tą jauną žmogų, kuris kurs Lietuvą po dešimties, dvidešimties metų?
DELFI už šio rašinio turinį neatsako, nes tai yra subjektyvi skaitytojo nuomonė!Šis miniatiūrinis, vos 4 kg sveriantis, mažytis lyg auskariukas šunelis buvo išmestas viename iš Vilniaus rajonų.
Bus dovanojamas su kraiteliu (dubenėliai, antkakliukas, pavadėlis, keli draugės paaukoti drabužėliai (ačiū Dovilei Valančiūtei), papildai, maistelis).
Dėl Klipso skambinkite jo globėjai Indrei tel.nr. 8 604 83 244 (Vilnius) !Sostinės gatvės pavadinimas lentelėje - rusišku raidynu Visur daug diskutuojama, kad gatvių pavadinimai (ir ne tik) Vilniaus ir Šalčininkų rajonuose rašomi ne tik lietuvių, bet ir lenkų kalba.
O štai sostinėje Kelmijos gatvėje (beje, apie kurią nedaugelis valdžios institucijų yra girdėję, arba nelabai nori žinoti) dar nuo „socializmo“ laikų ant namo kabo lentelė su gatvės pavadinimu ir lietuvių, ir rusų kalbomis.
Mūsų gatvę dar 1987 m. pabaigoje prijungė prie Vilniaus miesto ir, patikėkite, padidėjo (ir žymiai) tik tas nelemtas žemės mokestis.
DELFI už šio rašinio turinį neatsako, nes tai yra subjektyvi skaitytojo nuomonė!Gyvūnų globos organizacijai „Naminukai“ paskambino moteris ir kaip kirviu nukirto: „Pasiimat arba skandinu!“.
Ačiū Monikai, kuri neliko abejinga pagalbos šauksuiir tiesiogine prasme sutiko išgelbėti dviems sesutėms katytėms gyvybę (iš pradžių jų buvo trys, bet atvežusi moteris pasakė vieną „įtaisiusi“ žmonėms).
Galėdami priimti nuostabiąją Belą į namus, skambinkite jos globėjai Margaritai tel. 8 606 98473 arba „Naminukams“ tel. 8 648 30077 (Vilnius).
Tokia istorija pasidalijo DELFI skaitytojas Kastytis, savaitgalį apsilankęs Kretingos žiemos sode.
Kastytis pasakojo į Kretingos muziejų užsukęs lygiai 18 val. Įsigijęs bendrą bilietą už 6 litus – į žiemos sodą ir muziejų – vyriškis pastarajame apsilankyti negalėjo: šis dirbąs tik iki 18 val. Nuėjus į žiemos sodą, lankytoją nustebino muzikos garsai – netoliese triukšmingai užgrojo vestuvių muzikantai.
Po antrąjį žiemos sodo aukštą vaikščiojantis Kastytis, užsukęs į balkoną, pamatė, kad išgirdo teisingai – pirmajame aukšte stovėjo šventei paruošti stalai.
Kastytį dar labiau nustebino prie muziejaus durų nurodytos bilietų kainos – ten parašyta, jog „įėjimas į uždarus vakarus, banketus Žiemos sodo balkone nuo 18 val. - 5 Lt“. Skaitytojas stebėjosi, kaip žmonės gali įsigyti bilietus į kitų žmonių rengiamas šventes.
DELFI paskambinus į Kretingos muziejų, jo darbuotojai patikino, kad skaitytojas neteisingai supratęs nurodytas bilietų kainas. DELFI Piliečio reporterė Greta Kondrataitė pakalbino verslininką Marių Kizelevičių.
Vėliau mano veiklos spektras išsiplėtė, kai grįžęs iš Danijos draugas pasiūlė kartu užsiimti statybomis Danijoje.
Dėl to teko skubiai keisti požiūrį ne tik į verslą, bet ir persiorientuoti ir pakeisti veiklos sferą - juk 2009 m. daugiausiai buvo statybininkų ir NT prekeivių, o niekas jų paslaugų pirkti jau nebenorėjo.
Kažkada skaičiau apie Ilja Laursą ir tai, kaip mobiliųjų įrenginių naudojama daugiau nei yra žmonių pasaulyje.
Šiuo metu M. Kazilevičius žada pristatyti internetinį žaidimą vaikams bei suaugusiems išmaniajame telefone.Mokslininkai mano, kad XXI amžiuje lyderiai ne tik nebegali vadovauti pasenusiais metodais, jie patys turi gebėti nuolat kurti save ir daryti įtaką aplinkai.
„Neurolyderystė“ yra terminas, kurį sugalvojo David Rock, mokslininkas, lyderystės konsultantas ir populiarios knygos „Rami Lyderystė: šeši žingsniai transformuoti vadovavimą darbe“ autorius.
JAV atliktų mokslinių tyrimų rezultatai rodo, kad efektyvus vadovavimas gali pakeisti mokyklą ir pakelti ugdymo kokybę per gana trumpą laikotarpį – nuo dviejų iki septynių mėnesių darbo per vienerius mokslo metus; o neveiksmingas vadovas per tą patį laiką ryškiai sumažina darbo kolektyvo pasiekimus.
Šie tyrimai paskatino prezidento B. Obamos administraciją inicijuoti vadovų pakeitimą visose stabiliai neefektyviai dirbančiose mokyklose, kurios finansuojamos iš federalinio biudžeto.
Per pastarąjį dešimtmetį milijonai dolerių buvo investuoti į „Nauji lyderiai – naujoms mokykloms“ organizaciją, kuri atrenka „netradicinius“ kandidatus į mokyklų vadovus ir parengia juos mokyklų lyderystės iššūkiams.
Užtikrinant kokybę Lietuvos švietimo sistemoje vadovų vaidmuo yra itin svarbus aspektas politinėse diskusijose.
Kaip vadovai daro įtaką mokyklos ir ugdymo kokybei, Lietuvoje nustatyti sunku, nes įvairiose savivaldybėse ugdymo kokybės kontrolės mechanizmai įvairūs.
Kaltinimų vieni kitiems galime išvengti tik visi suvokdami, kad Lietuvai reikia ryžtingų žingsnių tobulinant nuolat peikiamą švietimo sistemą, už kurios kokybę atsakomybės neprisiima niekas.
Prasmingiausias žingsnis švietimo įstaigų vadovams – pretenduoti į modernaus XXI a. lyderio vaidmenį tik tuo atveju, kai jis geba sąmoningai tobulini savo intelektinį ir dvasinį potencialą, kai aukštus reikalavimus kelia ne tik personalui, o pirmiausiai sau.
Tatjana Babrauskienė, Lietuvos švietimo profesinės sąjungos tarptautinė sekretorė DELFI už šio rašinio turinį neatsako, nes tai yra subjektyvi skaitytojo nuomonė!
Rytas Biržuose: kaip atrodo miestas?
Fiksuojame kelionėse lankomus miestus, paminklus ir žmonių šypsenas, bet neretai pamirštame apie tai, kad įdomūs vaizdai, spalvingos akimirkos gali būti pastebėtos čia pat. DELFI skaitytojai slapyvardžiu Smala pro akis nepraslydo tokie rytinių Biržų vaizdai.
pavyko užfiksuoti“, - rašė ji, fotografavusi Šiaurės Lietuvos miestą dar vasarą.
Norite pasidalinti jums mielais Lietuvos miestų ir miestelių vaizdai?
Rudens lygiadienį - iš žvakių „austos“ juostos Rugsėjo 21 d. (19–21 val.
Neries krantinėje prie Mindaugo tilto vilniečius ir miesto svečius sukvies jau tradiciniu tapęs Rudens lygiadienio bei Baltų vienybės minėjimo renginys, kuris šiemet yra skirtas ir Lietuvos tautinės mokyklos koncepcijos kūrėjos Meilės Lukšienės 100-mečiui.
Neries krantinėje (Sporto rūmų pusėje) Vilniaus miesto moksleiviai ir studentai iš žvakių „išaus“ tradicinę šimtaraštę baltiškųjų ornamentų juostą. „Facebook“ nykštys: naujos eros pradžia ar eilinė priklausomybė?
Juk „Facebook“ draugai laukia patvirtinimo savo skelbiamai medžiagai.
„Facebook“ dažnai tik sukuria iliuziją.
DELFI už šio rašinio turinį neatsako, nes tai yra subjektyvi skaitytojo nuomonė!
pilieciai@delfi.lt su prierašu „Facebook“.Dabar katinas ieško globos ar namų, jis buvo rastas Pilaitės mikrorajone.
Dėl katino skambinkite globėjai Karinai tel.nr. 8 606 47985 (Vilnius) Daugiau skaityti čia
Kauno rajone dingo šuo Prašau padėkite, Kauno r., Bernatonyse dingo šuo Grasas.
Jei kas matė didelį, gerą, švelnų šunį, skambinkite tel. 8 698 26 326 (Darius) Atsilyginsime.
Nuotykiai Centrinėje Amerikoje.
Kai dreba žemė Gyvenu Centrinėje Lotynų Amerikoje su pertraukomis jau metus ir spėjau patekti į tris stiprius žemės drebėjimus ir dešimtis silpnų, kurių įsisukus į dienos rutiną visiškai nepastebėdavau.
Centrinė Lotynų Amerika yra itin seismiškai aktyvi zona, nemažai miestų atsisako aukštų pastatų, taip pat ir neišdilusi istorinė atmintis Gvatemaloje, kuomet 1976 m. milžiniško stiprumo požeminiai smūgiai kone sulygino miestą su žeme.
Kai kalbėjausi su pažįstamais gvatemaliečiais, gyvenančiais sostinėje, jie sakė, kad normalu sulaukti stiproko žemės drebėjimo kas pusę metų ar kas metus, nors – dauguma prisipažino – penktadienį buvo kaip reikiant sunerimę ar net išsigandę.
2013 m. rugsėjo 6 d., 18.13 val. vietos laiku, Gvatemalą sudrebino 6,5 stiprumo smūgiai pagal Richterio skalę.
Žemės drebėjimo židinys buvo netoli Meksikos pasienio.
Labiausiai nukentėjo Quetzaltenango ir San Marcos miestai.
Žemės drebėjimas buvo jaučiamas beveik visoje Gvatemaloje, oficialiai pranešama, kad žuvo tik viena moteris dėl šoko sukelto infarkto, tačiau tikrai labai daug žmonių nukentėjo, nes iš panikos bėgo iš pastatų tiesiai į gatves, o eismas šioje šalyje yra itin chaotiškas ir pavojingas.
Galėjau pasakyti, kad drebėjimas ne stipresnis nei 7 balai (šis įprotis ateina su patirtimi), todėl neiškojau savo „gyvybės trikampio“, kai tik nustojo sienos siūbuoti, čiupau piniginę, dokumentus ir nugarmėjau laiptais žemyn į vestibiulį sulaukti pakartotinio smūgio, kuris Gvatemalos sostinę pasiekė už 7 minučių ir buvo žymiai silpnesnis – 5,4 balo.
Eugenija - šiuo metu Gvatemaloje gyvenanti ir dirbanti lietuvė.
DELFI publikuojamuose autorės tinklaraščio įrašuose - tiek keliautojo dienoraštis, tiek asmeniniai įspūdžiai ir patirtys gyvenant šioje šalyje.Susisiekite: 865579657, neringa@penktakoja.lt (Kaunas)Krepšinis širdyje - nesvarbu, Lietuvoje ar Anglijoje Didžioji Britanija jau seniai yra viena iš pagrindinių emigrantų pamėgtų šalių.
Dauguma emigravusių lietuvių atvyko vardan geresnio pragyvenimo lygio, tačiau kaip ir Lietuvoje, taip pat ir Anglijoje jie neišsižada savo didžiausios aistros – krepšinio.
Lidso mieste (Anglijos Jorkšyro regione) nuo 2012 metų stebina sportiniais sugebėjimais „Leeds Lithuanians” komanda.
Komanda rungtyniavo Jorkšyro keliose lygose, vienoje iš jų - laimėjo taurę.
Prie jos prisijungti norėjo nemažai lietuvių, todėl buvo įsteigta ir antroji,,Leeds Lithuanians” komanda, kurioje savo jėgas gali parodyti visi norintys žaisti krepšinį.
Jorkšyro lygoje žaidžiančioms komandoms vadovauja vyr.
treneris Aidas Plepys.
Šių komandų tikslas – sėkmingai startuoti Anglijos Jorkšyro lygoje, todėl šiais metais pirmoji komanda pasistiprino dar trimis žaidėjais: Deividu Stalevičiumi, Aurimu Daraškevičiumi bei Algirdu Pakalniškiu.
Vienas iš jų - ilgai žaidęs ir treniravęsis Amerikoje, kiti du - stebina savo ūgiu.
Tikimasi, jog jie neabejotinai įkvėps papildomų jėgų naujajame sezone ir ateinančiais metais padės pakilti į vieną iš aukštesnių Anglijos lygų.
Komandos įkūrėjai (Gintaras Plepys bei Arūnas Milašius) neatsitiktinai pasirinko Lietuvos vėliavos spalvų gamą ir ją panaudojo aprangų dizainui.
Anglijoje krepšinis nėra lyderiaujanti sporto šaka, todėl ne nuostabu jog „Leeds Lithuanians“ komanda žavi anglus savo organizuotumu bei sugebėjimu pritraukti minias gerbėjų.
Tikimasi, jog šiais metais komanda gaus didesnį finansavimą, kurį galės panaudoti žaisdami vardan Lidso mieste gyvenančių lietuvių garbės.
Komanda jau turi potencialių rėmėjų, viena iš jų - didžiausia Anglijos kompanija.
Šiais metais „Leeds Lithuanians“ komanda namų rungtynes planuoja žaisti naujai pastatytoje didžiausioje miesto krepšinio salėje – „Leeds Carnegie Arena“.
Pirmosios varžybos vyks rugsėjo 22 dieną, 16.00 val. prieš „Harrogate Raiders“ komandą. Smūgis žemiau juostos 2010 metais pasirodžiusi garsiojo Franko Millero komikso ekranizacija iš karto užsitarnavo milijonų kino gerbėjų simpatijas ir galiausiai tapo kultiniu darbu, įnešusiu daug įdomybių savo žanre.
Juostą tąkart režisavo perspektyvus Matthew Vaughnas, kuris atvėrė sau naujas galimybes Holivude.
Už juostos sukūrimą tapo atsakingas mažai žinomas režisierius Jeffas Wadlowas, kurio garsiausias darbas yra veiksmo drama „Niekada nepasiduok“.
Apie ką mes čia … Deivas Lizevskis vėl išgyvena ramią ir niekam tikusią paauglystę ir nesivelia į jokias avantiūras su savo jau legenda tapusiu Kikeso kostiumu.
Tuo tarpu jo priešas Raudonasis rūkas persikūnija į miesto siaubą – MF, žadantį kartą ir visiems laikams atsikratyti jo tėvą nužudžiusio Deivo.
Kūrinio vidus Pirmas filmas išties tapo vienu iš įdomesnių 2010 metų kino sezono atradimų.
Šiuo atveju pagrindiniu protagonistu tampa ne Deivas, o Mindė, kuri naktimis įkūnija Muštukę.
Nenoras suaugti, pavydas, pirmas pasimatymas ir nuoskaudos, patirtos po bendraamžių patyčių - visa tai mes matome mažosios Mindės paveiksle.
Filmas, žinoma, atskleidžia šlykštaus jaunimo vaizdą, kuris tampa MTV ir „Facebook“ aukomis.
Kaip bebūtų gaila, jis niekada nesugebės pasiekti to kultinio įvaizdžio, kuriuo gali pasigirti 2010 metais pasirodęs pirmasis darbas.
Aktorių kolektyvinis darbas Aaronas Tayloras-Johnsonas, įkūnijęs Deivo personažą, vėl tampa neatpažįstamas.
Juostos pažiba tampa auganti būsimoji Holivudo princesė Chloe Grace Moretz, suvaidinusi Mindę.
Kitu juostos žvaigždūnu tampa pats komedijos meistras, kultinis Jimas Carrey.
Jis suteikė šiam filmui svorio ir tuo pačiu pakeitė ne pačius geriausius laikus išgyvenantį Nicolasą Cage‘ą.
Christopheris Mintz-Plasse‘as yra didžiausia filmo bėda.
Nuvilia, labai nuvilia šis jaunas aktorius... Rusijos kultūrizmo čempionė Olga Kurkulina, kuriai pirmą kartą teko pasirodyti tokio masto projekte, kaip tik nustebina.
Kalbant apie kitus filmo aktorius, tai jų vaidyba irgi nėra geresnė už Christopherio, tačiau jiems už tai galima atleisti.
Verdiktas „Smūgis žemiau juostos“ – tai efektingas, bet šiek tiek nusileidžiantis savo kultiniam pirmtakui, tęsinys.Mažylė Anyžė glaudžiasi lauke: reikalinga laikina globa arba namai S. Stanevičiaus g. buvo išmesti du naminiai 1,5 mėn. kačiukai.
Skambinkite Dianai tel.nr. 8 66263922 (VšĮ „Rainiukas“, tel.
Rugsėjo pradžia - spūstyse Prasidėjus rugsėjui į didžiausius Lietuvos miestus suplūdo vairuotojai: mokytis pradėjusių studentų, iš atostogų grįžusių miestiečių automobiliai vėl gatvėse, nors vairuotojai ir raginami naudotis viešuoju transportu.
Sostinės centre dingo kalytė Rugsėjo 5 d. Vilniuje, prie kavinės „Soulbox“ dingo ruda kalytė. Psichologinės pagalbos centras padės migracijos paliestoms šeimoms Rugsėjo pradžioje veiklą pradeda psichologinės pagalbos centras, kurio steigėjos - VšĮ „Gebu“ psichologės, parengusios psichologines konsultacines – ugdymo programas vaikams, tėvams ir globėjams.
„Per pastaruosius 5 metus emigracijos mastas Lietuvoje padidėjo15 kartų, todėl Lietuvoje atsiranda vis daugiau šeimų, gyvenančių per atstumą ir patiriančių stresą, įtampą ir nesaugumo jausmą, - sako įstaigos „Gebu“ vadovė Goda Kaniušonytė.
Erdviose patalpose ant Tauro kalno įsikūrusiame centre bus taikomi pažangiausi psichologinės pagalbos metodai.
Vienas jų – Ilinojaus (JAV) universiteto mokslininkų grupės sukurtas socialinio-emocinio ugdymo programa (CASEL).
Suaugusių žmonių grupėse bus taikomi konsultavimo metodai, paremti psichologų J. L. Moreno, R. Peterson ir S. Green darbais, vyks pozityvaus elgesio modeliavimo, psichodramos, judesio terapijos sesijos.
Projektas remiamas Lietuvos ir Šveicarijos bendradarbiavimo programos lėšomis, todėl psichologinės paslaugos bus teikiamos už simbolinę kainą, t.y. su 80 proc. nuolaida.
Penktus metus veikianti VšĮ „Gebu“ dirba psichologinių migracijos pasekmių prevencijos srityje. DELFI už šio rašinio turinį neatsako, nes tai yra subjektyvi skaitytojo nuomonė! DELFI skaitytoja pasakojo, kad narystės socialiniame tinkle „Facebook“ nusprendė atsisakyti gimtadienio proga.
„Man 22-eji metai, gimiau Vilniuje, augau daugiavaikėje šeimoje, dabar studijuoju Klaipėdoje, baigus 12-ta klasę gimnazijoje gimtadienio proga padovanojau sau dovaną - mečiau „Facebook“, kad pabėgčiau nuo praeities, trejus metus nesinaudojau „veidaknyge“ ir nutraukiau „netinkamas“ draugystes.Tad pabandysime padėti atsakyti į tam tikrus klausimus, konsultuodamiesi su „DnB“ Būsto nekilnojamo turto brokere Aušra Kriščiūniene.Sveikuolio patarimai: kelkis 5 val. ryto ir nepamiršk sakyti „ačiū“ Antradienio popietę marijampoliečiams buvo suteikta puiki proga motyvacinėje paskaitoje, kurią vedė lektorius sveikuolis Mindaugas Vidugiris, pasisemti daug energijos ir ryžto eiti į mokyklą.
Antradienio popietę marijampoliečiams buvo suteikta puiki proga pasisemti daug energijos ir ryžto eiti į mokyklą motyvacinėje paskaitoje, kurią vedė Lietuvoje žinomas lektorius Mindaugas Vidugiris.
Sveikuolis Mindaugas Vidugiris apie pačią mokymo sistemą yra gana griežtos nuomonės.
Sirgaliaus dienoraštis: kelionė į Slovėniją ir pirmosios rungtynės Vėlų pirmadienio vakarą išvažiavome iš Vilniaus mikroautobusu septyniese, kiek atskiriau nuo visos pagrindinės grupės, kurią sudaro apie 50 žmonių, važiavusių autobusu.
Kelionėje į Slovėniją - draugiškas palaikymas Jau Lenkijos pasienyje buvome maloniai nustebinti, kai mus sustabdė lenkų pasieniečiai, norėdami patikrinti autobusiuką ir dokumentus.
Prisimenant visą tą istoriją dėl lenkų sirgalių šūkių, manau, paprastiems žmonėms tiek Lenkijoje, tiek ir Lietuvoje tai išėjo tik į naudą.
Keletą kartų buvome sustoję Lenkijoje ir galiu drąsiai pasakyti, kad visi su mumis bendravo džiugiai ir pagarbiai.
Dar kartą galiu „pasikeikti“ dėl Lenkijos kelių.
Visa laimė, kad išvažiavome vėlai vakare, todėl pavyko pervažiuoti praktiškai visą Lenkiją per naktį, kitaip būtume turėję daug problemų – jau paryčiais galima buvo stebėti didėjantį automobilių srautą...
Nors Lenkijos keliai pastaraisiais metais stipriai pagerėjo tenka pripažinti, kad ir mašinų srautas „nesveikai“ didelis.
Čekiją ir Austriją pravažiavime be didesnių nuotykių ir problemų – šių šalių mokami keliai iš tiesų labai geri, o kelio darbų beveik nepasitaikė.
Po 20 valandų trukusios kelionės pagaliau pasiekėme savo nakvynės vietą – Bled miestelį, apie 20 km nutolusį nuo Jasenicių.
Labai gražus kurortinis miestelis, kažkuo primenantis Birštoną, tik kiek didesnis, tarp kalnų tyvuliuoja didžiulis ežeras, daug žalumos.
Peržiūrėdami „Facebook“ atnaujinimus, matome mūsų sirgalių keliamas nuotraukas, iš kurių matyti, kad žmonės nesėdi viešbučiuose, o važinėja po miestą autobusais, mašinomis, ar vaikštinėja pėsčiomis.
Taigi, mūsų septynių (na, gerai, gerai, aštuonių) sirgalių grupelė prisijungė prie didžiosios, susirinkę išsidalinome bilietus (juos gavome jau atvykę į Slovėniją), pasipuošėme, išsidažėme gražiosiomis lietuviškomis spalvomis ir dainuodami pajudėjome link arenos.
Galiu pasakyti, kad žmonės čia su krepšiniu susipažinę labiau, nei paskutinėse šalyse, kur teko su krepšiniu lankytis – daugiau žino ir apie Lietuvos sirgalius, todėl pamatę mus gatvėse mums šypsosi, reiškia pagarbą ir mojuoja, tačiau tikrai nėra taip, kaip buvo Londone ar Venesueloje, kur kas antras bėgo su mumis fotografuotis.
Tokie „žinantys“ sirgaliai moka sirgti, aštriai reaguoja į kiekvieną teisėjo švilpuką, taigi būnant sirgaliumi tenka kovoti prieš kitus sirgalius, ką, tiesą pasakius, šiandien buvo gana sunku daryti, nes sirgalių iš Serbijos buvo daugiau, nei Lietuvių.
Serbija žaidė kaip komanda – „vienu kumščiu“, vieni kitiems padėdami. Lenkijoje lietuvaitės sėmėsi žinių apie gamtą Rugpjūčio 24 – 31 d. vyko Lenkijos – Lietuvos projektas „Miško lobiai“.
VšĮ „Sveikatingumo idėjos“ jau trejus metus glaudžiai bendradarbiauja su kaimynais iš Lenkijos ir kartu vykdo įvairius mainų projektus.
Vienuolika merginų ir grupės vadovė prie viešbučio „Europa Royale Marijampole“ laukė atvykstančio autobuso iš Lenkijos, kuris nuvežė į „Stanica Wodna Spychowo“ stovyklavietę, apsuptą miškų bei ežerų.
Visą savaitę Lietuvos grupė buvo išvykusi į šią stovyklavietę ir dalyvavo „Miško lobiai“ projekte kartu su Lenkijos jaunimo grupe.
Organizatoriai iškart mainų dalyvius nuvežė į Olštino kaimo šventę „Folkloro tradicijos“, kad mūsų tautietės susipažintų su kaimynų kultūra, papročiais.
Kitą dieną visi keliavo į miško muziejų susipažinti su aplink Spychovo regioną augančiais augalais ir gyvūnais.
Su Lenkijos grupe lietuvėms teko bendrauti angliškai, vykdavo užsiėmimai grupelėse, kalbos pamokėlės, įvairūs žaidimai stovyklavietėje.
Tačiau smagiausia dalis buvo Lenkijos grupės ir mūsų šalies pasirodymai, kurių metu išklausėme lenkiškų liaudies dainų, pasivaišinome tradiciniu pyragu ir sužinojome daugiau visko apie Lenkiją.
Rugpjūčio 28 d. vyko Lietuvos nacionalinis kultūros vakaras, kurio metu buvo atliktos dvi gerai žinomas lietuvių liaudies dainos, buvo šokamas lietuvių tradicinis šokis „Pliauškutis“, o Lenkijos mainų dalyviai buvo vaišinami lietuviška gira, naminiu skruzdėlynu, šakočiu, šokoladiniais saldainiais ir baltais sūriais su namine juoda duona.Dingo jorkšyro terjeras Rugsėjo 8 d. vakarą, Vilniaus mieste, Bajoruose dingo jorkšyro terjeras. Lietuvos ir Juodkalnijos krepšininkų akistata: brolių padovanota trečia pergalė Aš vis niekaip neapsisprendžiu dėl dviejų dalykų: ar mūsų rinktinė taip nesugeba „įmesti“ aukštesnio bėgio ir pradėti žaisti gražiai, nuosekliai ir galingai, ar čia ta B grupė iš tikro yra tokia stipri?
Optimistinė mano pusė sako, kad taip, čia ta grupė nėra lengva, čia juk buvusios Jugoslavijos šalys, visi dabar moka žaist krepšinį (o kamuolys yra apvalus; krepšinis yra krepšinis).
Neramina, kad geriausias rinktinės atakuojantis žaidėjas yra Mantas Kalnietis.
Norėtųsi, kad Renaldas Seibutis, Martynas Pocius ir Delnas (Tomas Delininkaitis – DELFI) pelnytų daugiau taškų ir būtų pavojingesni nei pagrindinis komandos žaidėjas.
Tokio kaip kažkada buvo Macas (Arvydas Macijauskas - DELFI), Rimantas Kaukėnas.
Kad brolių (Darjušas ir Kšystofas Lavrinovičiai – DELFI) dėka turim trečią pergalę, aišku ir mano močiutei.
Lavrinovičiai suteikia mūsų priekinei linijai visapusiškumo.
Brutali Jono Valančiūno jėga gali būti keičiama mobilumu ir staigumu.
Jaunatviškas D-mo (Donatas Motiejūnas - DELFI) maksimalizmas gali būti keičiamas šaltakraujiškumu.
Įdomu, ką po vakarykščių rungtynių galvoja Didžiulių šeimyna?
Gaila, kad Linas Kleiza neatranda savo žaidimo: jis atrodo sprendžiantis kitas problemas nei varžovo apėjimas vienas prieš vieną.
Žodžiu, reikia viltis, kad Lino geriausios rungtynės jau netoli.
Robertas Javtokas atrodo visai pavargęs.
Norisi tikėti, kad Robertas neprarado bent savo gynybinių įgūdžių.
Mindaugas Kuzminskas atrodo sutrikęs.
Gal Jono Kazlausko rėkimas trikdo?
Reikia pačiam parodyti, kodėl yra kontraktas su Malagos „Unicaja“, kodėl jauni (ir naivūs) krepšinio komentatoriai sakė, kad jis bus vienas rinktinės lyderių (šią vasarą) ?
Bet reikia stipriau kovot turint tooookį (kaip mes visi kalbam) gerą priekį (priekinę liniją – DELFI).
Vis tik nepamirškim, kad krepšinio dievai 2011 metais atsiuntė Makedoniją, kuri iš pradžių atrodė kaip geriausias variantas pusfinalio link.Šiandien nebus lengva.
DELFI už šio rašinio turinį neatsako, nes tai yra subjektyvi skaitytojo nuomonė!
DELFI skaitytojas pasidalijo nuotraukomis, kuriose užfiksavo tarp šakų bešliaužiantį roplį.
Praėjusią savaitę jie į DELFI Pilietį keipėsi pamatę didžiulį vorą bei šliužą. DELFI už šio rašinio turinį neatsako, nes tai yra subjektyvi skaitytojo nuomonė!
Gali mylėt vietinį klubą, gali sirgti už kokią NBA komandą, bet kai ateina vasara, tu juos visus pamiršti ir galvoji tik apie ją - Lietuvos krepšinio rinktinę.
Rinktinė - tai net ne patys geriausi šalies žaidėjai, treneriai, Juozukas, o tas bendrumo jausmas, pasididžiavimas, kurį tu jauti gerai pasirodžius sportininkams ar bendras kartėlis pralaimėjus rungtynes.
Gali mylėt vietinį klubą, gali sirgti už kokią NBA komandą, bet kai ateina vasara, tu juos visus pamiršti ir galvoji tik apie ją - Lietuvos krepšinio rinktinę.
Rinktinė - tai net ne patys geriausi šalies žaidėjai, treneriai, Juozukas, o tas bendrumo jausmas, pasididžiavimas, kurį tu jauti gerai pasirodžius sportininkams ar bendras kartėlis pralaimėjus rungtynes.
Tas jausmas, kai nori kad greičiau ateitų vakaras ir galėtum sveikintis su Robertu Petrausku, susirinkti su draugais, kartu rėkti, daryti ant sofos bangas tikintis, kad tai kažkaip gali padėti Javtokui įmesti baudas.
Krističius - ekstra klasės žaidėjas ir čia bus daugiausiai problemų.
Bet „Sportalas“ gerai pastebėjo dėl Krstičiaus: turint omeny, kad pats Kazlauskas treniravo Krstičių, o „CSKA“ skautu dirba rinktinės skautas, nematau jokių problemų susitvarkyti su tuo slunkium.
Reikia manyti, yra ir planas ir tam atvejui, jei Ivkovičius nuspręs žaisti be Krstičiaus.
Ką be Nenado daugiau žinom iš geresnių?
Štimacas žinomas iš „Žalgirio“ bandymų jį išaugint.
Nei Nedovičius, nei Bjelica nėra tie žaidėjai, kurių reiktų bijot.
O mūsų rinktinėje žaidžia visi geriausi (išskyrus Jasaitį).
Realiai mūsų rinktinėje tik Valančiūnas ir Motiejūnas yra jauni žaidėjai.
DELFI už šio rašinio turinį neatsako, nes tai yra subjektyvi skaitytojo nuomonė!
Kad bus kaip Sidnėjuje su italais.
Kad nebus kaip Lenkijoje su „Ramūnu & Rimu + Mažučiu“.
Patiko vakar Mantas Kalnietis, kažkaip vienintelis sugebėjo prasiveržt ir kažką įmest.
Kai iki kėlinio pabaigos lieka penkios sekundės, vietoj to, kad bėgtų per aikštę, Jonas Mačiulis leidžia per visą aikštę per trumpą pasą.
Renaldas Seibutis vieno kėlinuko pabaigoje ir likus sekundei dar bėgo nuo krepšio, galvodamas kažką organizuoti.
Donatas Motiejūnas išėjęs padarė labai staigų klaidinantį judesį ir dar staigiau išmetė kamuolį.
Kaip kažkas pasakė NBA, vyrai vakar buvo „nuliniai“.
Apskritai Jonas Valančiūnas, D. Motiejūnas ir Mindaugas Kuzminskas kol kas yra tie žaidėjai, kurie gali tik padėti rinktinei.
M. Kuzminskas prametė tris baudas ne dėl to, kad „klišas“.
Kad ir kaip D. Motiejūnas nervintųsi, eitų po rungtynių vienas į rūbinę ar sėdėtų vienas suolo gale, jis dar nėra tas nepakeičiamas žaidėjas.
J. Valančiūnas bando, nori tempt komandą.
Bet Krstičiaus patirtis vakar padarė savo.
Ivkovičius: „Mano komanda jauna – turime devynis žaidėjus, debiutuojančius tokiame turnyre“.
Vieninteliai D. Motiejūnas ir M. Kuzminskas.
Darjušas Lavrinovičius: „Darėme visiškai ne tą, ką planavome.
Turėjome neleisti Krstičiui įsibėgėti, gauti kamuolių, bet išėję į aikštę darėme viską priešingai nei buvome susitarę“.
„Sportalas“ įdomiai pastebėjo: „Mane vis dėlto stebina, kaip Lietuvos rinktinės štabas, kuriame - buvęs Krstičiaus treneris ir dabartinis skautas iš to paties klubo, kaip ir Krstičius, taip nepasiruošė rungtynėms.
Seibutis visą sezoną žaidė su Nedovičium vienoje komandoje, Darjušas su Krstičium.
Tai ar Krstičius yra toks superstaras, kad neturi silpnų vietų?
Nedovičiui įsisiautėti irgi Žalgiris neleisdavo.
Bet Žalgirio trenerių štabas, skautas buvo kiti“.
„Apsuko“ Ivkovičius visą trenerių štabą.
Atsiranda straipsnių, nuomonių, komentarų, kad J. Kazlauskas jau nebėra tinkamas šiai rinktinei (atseit, jis mėgsta žaisti lėtai, o rinktinė geriausiai žaistų greitai), kad Linas Kleiza nėra tinkamas lyderis ir negali vesti komandos į priekį, kad D. Motiejūnas atsiskyręs nuo komandos ir kt.
Už Lietuvą, vyrai!
DELFI už šio rašinio turinį neatsako, nes tai yra subjektyvi skaitytojo nuomonė!
Dingo juodai baltas katinas Mykolas Rugsėjo 5 d. anksti ryte, apie 6 val., į balkoną išsprūdo ir į lauką iš pirmo aukšto (Viršuliškių g. 49-40) iššoko naminis katinas Mykolas (į lauką visai neleidžiamas, bailiukas, panikierius) Iš pradžių buvo po balkonu, mama nieko nesakiusi bandė gaudyti pati, tai išgąsdino jį dar labiau, jis nubėgo slėptis po mašinomis.
Susisiekti: tel.nr. 8 698 87797 (Aistė), aiste.ignataviciute@gmail.com
Ji savo naujų namų laukia „SOS gyvūnų“ prieglaudoje.Nuo praeitų metų Londono olimpiados laukiau galimybės visa gerkle išrėkti pačią nuostabiausią skanduotę, svajojau surinkti šį tekstą: „Mes laimėėėjom!“.
Pagaliau „atsirevanšavom“ už prieš dvejus metus įvykusį pralaimėjimą Lietuvoje, kuris užkirto kelią mūsų komandai iškovoti medalius.
Slovėnija nesiliauja stebinti Na ką...
Lietuviškas socialinis vakaras po rungtynių su Serbija užtruko iki paryčių, tai kažko ypatingo vakar nenuveikėm.
Keliai šioje šalyje net labai geri, matyti, kad daug padirbėta pastaraisiais metais, įsisavinant Europos Sąjungos lėšas.
Gerbiami Lietuvos vairuotojai, turime išties gerą pavyzdį, kaip reikėtų elgtis keliuose!
Vakar pietums valgėme trintą špinatų sriubą, kuri labai priminė tokią pačia sriubą, pagamintą Lietuvoje – taigi matome ir akivaizdžių kulinarinių panašumų.
Drąsiai galiu teigti, kad ir informacinės technologijos Slovėnijoje aukštame lygyje.
Kalbant apie interneto ryšį, nepajautėme didelio skirtumo, nors Lietuvoje ir esame išlepinti jo spartos.
Vakar (ketvirtadienį - DELFI) visa arena skandavo „f.....ck you, referee“ – taip žiūrovai įvertino teisėjų darbą net keletą kartų.
Panašiai sirgaliai vertino ir paskutinės techninės pražangos makedonų „centrui“ Antičiui skyrimą, kuri labiau priminė moralinės duoklės atidavimą, nei adekvatų bei paskutinių sekundžių vertą sprendimą.
Pasistengsime važiuoti į Jesenices anksčiau, ten papietausime ir apžiūrėsime miestelį įdėmiau.
Lietuvos laiku - DELFI).
Po jų galbūt liksime Jesenicėse pavakaroti su sirgaliais fanų zonoje.
Tiesa, šiandien (penktadienį - DELFI) žaisime su broliais latviais.
Europos krepšinio čempionate: kur dingo Lietuvos vėliava?
Europos krepšinio čempionate žaidžianti Lietuvos komanda – be savos vėliavos?
Tos klausimas kilo DELFI skaitytojui Oskarui, nustebusiam, kad tarp viduryje arenos kabančių čempionato dalyvių vėliavų vakar vykusių rungtynių metu nepamatė lietuviškos trispalvės.
„Gal kam nors yra žinomos povandeninės 2013 metų Europos krepšinio čempionato organizavimo srovės?
Nes arenoje, kurioje lošia lietuviai Lietuvos Respublikos vėliava neiškabinta“, - rašė jis, pasidalinęs tiesioginės rungtynių transliacijos metu daryta nuotrauka.
Grupės B, kurioje žaidžia ir Lietuvos krepšininkai, komandų vėliavos, rungtyniaujant grupės komandoms, pakabinamos atskirai.
Dėl šio priežasties viduryje arenos ir nekabojo Bosnijos ir Hercogovinos, Makedonijos, Latvijos, Lietuvos, Juodkalnijos ir Serbijos vėliavos.
Šių valstybių vėliavos anglų abėcėlės tvarka (Bosnia and Herzegovina; the former Yugoslav Republic of Macedonia; Latvia, Lithuania; Montenegro; Serbia) pakabintos atskirai, kitoje arenos vietoje.
Laiškai Sofijai Britų dokumentikos kūrėjas Robertas Mullanas, dažnai mėgstantis keliauti po įvairias šalis bei pristatinėti jas iš įvairiausių aspektų, vaizduojant kultūras bei žmonių gyvenseną, šį kartą apsiriboja ties biografiniu vaidybiniu filmu, kuris tampa jo debiutu šioje srityje.
Režisierius kviečia pamatyti iškiliausio kada nors gyvenusio lietuvių dailininko ir kompozitoriaus meilės istoriją, kuri nulėmė jo kaip menininko likimą, pajausti patriotiškumą kovojant su carinės Rusijos imperijos valdžia bei kartu pakeliauti po gražiausius šalies kampelius, kurie taip vaizdžiai parodo, kokia graži Lietuva.
Apie ką mes čia … Mikalojus Konstantinas Čiurlionis iš pirmo žvilgsnio įsimyli paprastą, tačiau labai ryžtingą Sofiją Kymantaitę.
Kūrinio vidus Seniai jau buvo laikas sulaukti biografinės dramos apie Mikalojaus Konstantino Čiurlionio gyvenimą, tačiau svarbiausia, jog čia jis pristatomas kaip jautrus ir pažeidžiamas žmogus, įsimylėjęs stiprią ir jam neabejingą moterį.
Filmo pradžia ir Antono Čechovo dramos motyvais sukurtas „Dėdės Vanios“ spektaklis padeda solidų fundamentą tolimesnei juostos siužeto eigai.
Idealistas, romantikas, grožio garbintojas – tokį Čiurlionį mes matome iš pradžių.
Juostoje matome tris visiškai skirtingus M. K. Čiurlionio portretus, puikiai sudarančius vieną didelį paveikslą.
Pirmiausia tai meilėje paskendęs romantikas, kuriam egzistuoja tik viena Sofija.
Įdomu, jog dailininkas sutapatina savo ryšius su tautosaka, pristatydamas juos kaip Jūratės ir Kastyčio meilės istoriją.
M. K. Čiurlionis - dailininkas ir kompozitorius, kurio darbai iki šiol liko neįkainojamu Lietuvos kultūros paveldu.
Politinė situacija parodoma be kokių nors pagražinimų, o žiaurus carinės Rusijos kareivių elgesys dar labiau paįvairina spalvas.
Žinoma, juosta šiek tiek per trumpa, kad atskleistų visą Čiurlionio gyvenimą, tačiau parodyti paskutiniai jo gyvenimo metai iki pat mirties leidžia dar kartą pajausti, koks artimas kiekvienam šalies žmogui buvo M. K. Čiurlionis.
Tai žmogus, kurio per anksti užgesęs gyvenimas padėjo nemažą pamatą siekiant nepriklausomos Lietuvos.
Žinoma, dėka kameros darbo buvo malonu pamatyti Vilniaus Universitetą (ypač kai studijavai ten), Šv. Jonų bažnyčią ar nuostabius ir kerinčius akis vaizdus.
Aktorių kolektyvinis darbas Rokas Zubovas, suvaidinęs pagrindinį personažą, pagaliau parodė, jog ir lietuvių aktoriai sugeba vaidinti ne blogiau už Oskarų laureatus.
Tikėkimės, jog ateityje ponas Bimbiris dar ne kartą nudžiugins mus savo pasirodymais kine.
Užtat to paties negalima pasakyti apie pagrindinio moters personažo atlikėją – Mariją Korenkaitę.
Neįtikinantis personažas, kurios akyse nesimatė jokios meilės Čiurlioniui.
Filme galima pamatyti ir visai neprastus vaidmenis atlikusius Saulių Balandį, Gediminą Storpirštį ar Andrių Bialobžeskį, kurių pasirodymus malonu žiūrėti ekrane.
Žinoma, juostoje pilna ir statistų ar trečiaplanių aktorių, iš kurių keli - Vilniaus Universiteto Filologijos fakulteto bakalaurai, todėl tiek rusų, tiek lenkų, tiek lietuvių kalbėsena skamba taip natūraliai.
Tai prideda didžiausių pliusų autentiškumui, kuriuo negali pasigirti daugelis Holivudo filmų.
Verdiktas „Laiškai Sofijai“ – tai jautrus, jausmingas, šiltas ir kerintis filmas apie iškiliausią kada nors gyvenusį lietuvių menininką, kurio gyvenimas nebuvo rožėmis klotas.
Tai - ir nuoširdi meilės bei kančių istorija, priverčianti pamatyti M. K. Čiurlionį kaip idealistą ir romantiką, kurio gyvenimą šildė meilė tėvynei ir mylimajai Sofijai. Latvijos ralyje „Kurzeme 2013“ ant nugalėtojų pakylos lipo ir lietuviai Rugpjūčio 31-ą Latvijoje, Liepojos mieste ir jo apylinkėse finišavo dvi dienas trukęs greičio festivalis „Rally Kurzeme 2013“.
Jame dalyvavo beveik šimtas ekipažų iš tokių šalių kaip Latvija, Estija, Rusija, Suomija, Vokietija, Ukraina ir Lietuva.
Mūsų šalies garbę šiame ralyje gynė vienintelis Roko Kvaraciejaus ir Mindaugo Čepulio ekipažas.
Ralio charakteristika „Rally Kurzeme“ tituluojamas seniausias tradicijas Baltijos šalyse turinčiu raliu.
Jo ištakos siekia 1965-uosius, kai šios varžybos pirmą kartą buvo surengtos Liepojos apylinkėse.
Šiemet „Rally Kurzeme“ buvo įtrauktas ne tik į Latvijos, bet ir į Estijos ralio čempionato kalendorių, todėl čia buvo galima išvysti ir nemažai kaimynų estų ekipažų.
Estų triumfas „Rally Kurzeme“ absoliučiais nugalėtojais tapo įspūdingu tempu važiavę estai G.Gross ir R.Mõlder, vairavę „Ford Focus WRC“.
Antroje vietoje liko O.Tänak ir M.Järveoja, kurie pilotuodami „Subaru Impreza“ jie nuo lyderio atsiliko kiek daugiau nei 38 sekundėmis.
Trečias buvo taip pat estų E.Kaur ir E.Lepikson duetas, vairavęs „Mitsubishi Lancer EVO X“ automobilį.
Ant pakylos ir lietuviškos spalvos Šiame ralyje startavo ir lietuviai Rokas Kvaraciejus bei Mindaugas Čepulis.
Vaikinų ekipažas, vairavęs „Mitsubishi Lancer Evo X“ automobilį, absoliučioje įskaitoje finišavo 13-oje vietoje, o savo klasėje „R4“ užėmė trečią vietą.
Beje, verta paminėti, kad lietuvių ekipažas dalyvauja Latvijos ralio čempionate ir po šių varžybų ir iškovotos trečiosios vietos jau užsitikrino 2013-ųjų metų „R4“ klasės čempionų vardus.
„R4“rezultatai „R4“ klasėje, kurioje trečią vietą pelnė Rokas Kvaraciejus ir Mindaugas Čepulis, greičiausias buvo V.Gryazin ir D.Chumak dueatas su „Ford Fiesta S2000“.
Antrą vietą iškovojo lietuvius kiek daugiau nei septyniomis sekundėmis aplenkę rusai S.Travnikov ir A.Rusov, vairavę devintosios kartos „Mitsubishi Lancer Evo“.
„N4“ rezultatai „N4“ įskaitos greičiausiu ekipažu tapo O.Tänak ir M.Järveoja.
E.Kaur ir E.Lepikson finišavo antri, trečioje pozicijoje įsitvirtino latviai J.Vorobjovs ir A.Žeibe.
Abu po lyderio finišavę ekipažai vairavo ralyje dominuojančius „Mitsubishi Lancer Evo X“ automobilius.
„A+“ rezultatai „A+“ klasėje nugalėtoju tapo absoliutūs ralio lyderiai G.Gross ir R.Mõlder.
Sidabras atiteko latvių M.Svilis ir I.Pūķis duetui.
E.Hermanis ir G.Veilands, taip pat kaip ir antros vietos prizininkai, vairavo „Mitsubishi Lancer Evo VIII“ automobilį ir finišavo treti.
Verta paminėti ir ketvirtoje „A+“ klasės vietoje finišavusius vokiečius M.Kahle ir C.Doerr.
Ralio svečiai vairavo išskirtinį „Škoda Octavia WRC“ automobilį ir absoliučioje įskaitoje buvo viena pozicija aukščiau už lietuvius – dvyliktoje vietoje.
„R2“ rezultatai „R2“ automobilių įskaitoje pirmoji vieta atiteko R.Sirmacis ir M.Kulšs tandemui su „Ford Fiesta“.
Antrą vietą užėmė broliai R.Rohtmets ir R.Rohtmets su „Citroen C2 R2 Max“.
Trečią vietą iškovojo K.Feldmanis ir A.Štrauss.
„2WD“ rezultatai „2WD“ dalyvių gretose dominavo „BMW“ automobiliai.
Čia pirmą vietą pelnė broliai estai A.Ahu ir K.Ahu.
Jie trasomis skriejo „BMW M3“ automobiliu.
Analogišką techniką vairavęs A.Vahi ir A.Ivask duetas finišavo antras.
Trečią vietą iškovojo Z.Kalniņš ir R. Salaks ekipažas.
Daugiau nuotraukų iš „Rally Kurzeme 2013“ varžybų galite rasti socialiniame tinklapyje „Facebook“, „Markelevicius Automoto Photography“ paskyroje.Neklauskite apie karą Sirijoje – jis jau seniai vyksta Klausimas, ar bus karas Sirijoje, iš tikro beprasmis, nes karas ten jau seniai vyksta.
Vietoj termino „karas“ labiau tiktų naudoti „karinis smūgis Sirijos režimui“, bet tiek jau to – šiame tekste sakysiu „karas“, bet aišku, turėdamas omeny tą būsimą smūgį.
Karas Sirijoje neišvengiamas – tai akivaizdu.
Tas karas gali būti žaibiškas, vien naikinantis pagrindinę karinę Sirijos infrastruktūrą, bet gali tapti ir ilgu bei sekinančiu ar netgi (kas visų pavojingiausia) gali išplisti toli už Sirijos ribų.
Ogi nieko gero – daug aukų, galimas karo išplitimas už Sirijos ribų, galimas naujų teroristinių grupuočių atsiradimas ir galų gale - pasaulio galingiausių valstybių dar didesnis supriešinimas.
Ogi nieko blogo – Assado režimas vėl valdys šalį, geriau ar blogiau (tai mums nesvarbu, juk tai jų vidaus reikalas).
Aišku, Sirija, palyginus su visu pasauliu, yra tik menka šalis, ir ji viena tos valios tikrai nediktuos, Sirija iš tikro – tik viena iš daugybės kortų pasauliniame žaidime, bet dabar ši korta virto koziriu.
Sirija visą laiką buvo svarbi sankryža, kurioje susikryžiuodavo Rusijos, Kinijos ir Irano interesai, ir daugmaž šioms jėgoms sutarus, virto svarbiu placdarmu, iš kurio eksportuojama gana svarbi įtaka Artimiesiems Rytams.
Galima sakyti, kad netgi pati Sirija buvo šiokia tokia savarankiška jėga.
Ir štai – dabar šis placdarmas žlunga, Rusija, Kinija ir Iranas nebetenka savo įtakos šiame tikrai svarbiame regione.
Šios „placdarmo“ svarbą patvirtina Irano į Siriją siunčiami smogikai ir Rusijos kariniai laivai, blokuojantys visą Sirijos pakrantę.
Tikslesnis klausimas turėtų būti ne būtų ne „kas bus, jei karas neįvyks“, o kas bus, jei dabartinis Sirijos režimas nebus sunaikintas?
F. D. Rooseveltas, JAV prezidentas, yra pasakęs - „Jeigu nuolaidžiausime blogio jėgoms ir nesuteiksime pagalbos tiems, kas stovi jų kelyje, tik priartinsime dieną, kai jos puls mus“.
Juk ir tas karas, didžiausias iki šiol buvusių pasaulio istorijoje, prasidėjo nuo „vietinio konflikto“ tarp Vokietijos ir Lenkijos.
Kodėl Miuncheno sindromas – t. y. nuolaidžiavimas blogiui, pastoviai kartojasi pasaulio istorijoje?
Kur gi ne – daugelis pasisakančių prieš Assado režimo naikinimą vadovaujasi ne savisaugos jausmu, bet „taikos palaikytojo“.
Iš tikro karo Sirijoje nereikia.
Nebūtina tiesiogiai atakuoti Sirijos teritorijos, gal geriau būtų tinkamai apginkluoti sukilėlius.
Juk jau dveji metai kaip tai bandoma padaryti, ir kas iš to – pasiutęs šuo Assadas ir jo klika nė girdėti nenori apie jokias derybas.
Tai argi dėl savęs pačių pašalinimo gali tartis Assadas ir jo režimas?
Derybomis pasiekta taika yra nesąmonė, nes tokiu atveju nebus jokios taikos“, - teigė F. D. Ruzveltas.
Popiežius Pranciškus ragina melstis už taiką Sirijoje.
Ar už tą, kuri ateis po Assado sunaikinimo, ir kuri bus tikroji taika, ar už tą, kuri ateitų po režimo pergalės, ir kuri būtų pats tikriausias pragaras Sirijos žmonėms?
Ir vėl atsiranda daugybė „gudručių“, kurie tvirtai žino, kad visa tai – tik slaptųjų JAV tarnybų darbas, o ne tikroji tautų valia.
Labai abejoju, ar JAV galėjo net norėti sukelti tas revoliucijas – juk jų padariniai niekam nežinomi.
Jau daugiau kaip dvejus metus vykstantis pilietinis karas Sirijoje nusinešė apie šimto tūkstančio žmonių gyvybę, apie 2 milijonus neteko pastogės, tapo pabėgėliais.
Assadas ir jo režimas jau seniai neteko teisės atstovauti Sirijai, daugelis demokratinių valstybių pripažino sukilėlių vyriausybę.
Didžiosios Britanijos sprendimas nepalaikyti JAV karinėje intervencijoje tikrai nebūdingas šiai laisvę mylinčiai ir už ją niekad nebijojusiai kovoti valstybei.
Nors ir yra daug tų pačių mano jau ne kartą minėtų „gudručių“, kurie įsitikinę, kad demokratinis pasaulis ir ypač JAV siekia tiesiogiai užkariauti visą planetą, tai tikrai nėra tiesa.
Jei kas ir norėtų tą padaryti, tai tik Rusija ar į ją panašios diktatūros.
Tokia buvusi imperija, kaip Didžioji Britanija, tai jau seniai suvokė, atsikračiusi beveik pusę Pasaulio siekusių kolonijų.
Tai gerai pastebėjo istorikas ir sporto komentatorius Robertas Petrauskas, kurio balso beveik visi kas vakarą dabar klausomės, žiūrėdami Europos krepšinio čempionatą: „Vienam krepšinio treneriui asistentai reikalingi tik tam, kad laiku pateiktų techninius duomenis ir atkreiptų dėmesį į statistikos smulkmenas, o kitam reikia aukščiausio lygio specialistų, su kuriais būtų galima diskutuoti ir kartu ieškoti geriausio sprendimo“.
O jūs – už kokią taiką – už tikrąją be Assado ar už cheminio ginklo „nuramintos“ žemės taiką?
DELFI už šio rašinio turinį neatsako, nes tai yra subjektyvi skaitytojo nuomonė!Taip teigia jau šeštus metus aukštojoje mokykloje besimokantis DELFI skaitytojas Rimas (vardas pakeistas – DELFI), teigiantis, kad studentų pažymėjimų išdavimas jau ne pirmą kartą vyksta su trukdžiais – jų išdavimas nesutampa su mokslo metų pradžia.
Rimas pasakojo, kad studentų pažymėjimų išdavimas sklandžiai niekada nevyksta.
„Kiekvienais metais vėluoja Lietuvos studento pažymėjimų išdavimas (LSP, esu studentas jau šeštus metus).
Nepaisant to, kad kai kuriuose universitetuose (pavyzdžiui, VDU) mokslo metai prasidėjo jau prieš kelias dienas (laiškas siųstas rugpjūčio 28 d. - DELFI), LSP net užsakyti sistemoje dar negalima.
Po užsakymo, pažymėjimo gamyba užtruks dar bent porą savaičių, dėl spūsčių banke siūlomas atsiėmimo laikas gali nusitęsti iki spalio mėnesio.
Toks chaosas dėl pažymėjimų tvyro kiekvienais metais, bet Lietuvos studentų sąjunga (kuri, kiek suprantu atsakinga už pažymėjimų išdavimą) nė per žingsnį nejuda link sistemos tobulinimo, kad studentai pažymėjimus gautų laiku“, - savo nuomonę laiške dėste jis.
Pasak Rimo, dėl šių trukdžių studentai negali naudotis savo privilegijomis.
„Atrodytų, kad tas pažymėjimas nėra būtinas, bet, sakykim, VDU studentai, kuriems mokslo metai jau prasidėjo prieš kelias dienas, moka už visuomeninį transportą pilną kainą, nors yra studentai.
Ar bus kompensuoti transporto bilietai kitiems studentams, kurie nuo rugsėjo 1 d. neturės pažymėjimo ir turės mokėti pilną kainą?
Paprašyta argumentuoti, nurodė, kad LSP turi būti pateikiamas egzaminų metu tapatybei patvirtinti (ISIC negalioja), LSP turi būti naudojamas kaip bibliotekos skaitytojo pažymėjimas - nėra pažymėjimo, negalima naudotis biblioteka.
DELFI komentaro pasiteiravo Lietuvos studentų sąjungos (LSS).
Ji paaiškino, kad LSP gamybos procesas prasidėjo dar balandžio mėnesį užsakant padelius bei integruojant elektroninius transporto bilietus.
„Laiko tarpas nuo studento užsakymo iki pažymėjimo išdavimo yra nuo 5 iki 14 d. priklausomai nuo to, kuriame mieste studentas nori atsiimti LSP, nuo išdavimo padalinio užimtumo, o patogų laiką atsiimti pažymėjimą elektroninėje sistemoje renkasi pats studentas“, - teigė sąjungos atstovai.
Nuo 20 d. dienos buvo pradėti gauti duomenys apie studentus, surinkus pakankamai duomenų užsakymo procesas pradėtas rugpjūčio 27 d. Šiemet LSP duomenų bazė atidaryta keliomis dienomis ankščiau nei praėjusiais metais.
Iki rugsėjo 1 d. buvo užsakyti 5000 LSP, kurie jau pasiekė platinimo padalinius“, - teigė LSS.
Pirmieji pažymėjimai studentus pasiekė rugsėjo 3 d. Pasak LSS, pažymėjimo kol kas negavę studentai vis tiek galės naudoti jiems teikiamomis privilegijomis.
„Rugpjūčio 27 d. Lietuvos studentų sąjunga kreipėsi į Švietimo ir mokslo ministeriją dėl pažymų, garantuosiančių galimybę naudotis studento pažymėjimo teikiamomis privilegijomis, išdavimo, studentams, kurie prasidėjus mokslo metams LSP dar nebus gavę.
Pagal LR Švietimo ir mokslo ministerijos rugpjūčio 29 d. įsakymą Lietuvos aukštosioms mokykloms pirmojo kurso nuolatinės studijų formos studentams ir aukštesnių kursų studentams, kurie yra praradę Lietuvos studento pažymėjimą, aukštoji mokykla turi išduoti pažymas garantuojančias teisę naudotis transporto lengvatomis.
Taigi studentams, kurių LSP dar gaminamas, reikėtų kreiptis į savo aukštąją mokyklą ir gauti pažymą dėl transporto lengvatų“, - teigė LSS.
LSS atstovai nurodo, kad ISIC ir LSP pažymėjimų nereikėtų tapatinti.
„ISIC yra verslo projektas, o LSP yra skirtas studento identifikavimui.
ISIC pažymėjimo pripažinimą identifikuojant studentą egzamino metu ar bibliotekoje sprendžia pati aukštoji mokykla, tačiau LR Mokslo ir studijų įstatyme numatyta, kad Lietuvos studento pažymėjimas yra vienintelis studento statusą įrodantis dokumentas.
LSP yra naudojamas ne tik apsilankymų bibliotekoje ar atsiskaitymų metu, tačiau ir siekiant užtikrinti praėjimų kontrolę, pavyzdžiui, į bendrabučius, auditorijas ir kitas erdves aukštosiose mokyklose.
Lietuvos studento pažymėjime yra integruotas viešojo transporto bilietas, taip pat turėdamas LSP studentas gali naudotis įvairiomis LSP Partnerystės programos bei elektroninės piniginės nuolaidomis.
Žvelgiant iš finansinės perspektyvos studentui, kuris gaminasi LSP 4-iems metams, jis kainuoja 40 Lt, o ISIC pažymėjimas galiojantis 15 mėn. kainuoja 30 Lt“, - nurodė LSS.
Kaip manote, ar LSP turėtų pakeisti ISIC pažymėjimas?
Pasidalinkite nuomone el.paštu pilieciai@delfi.lt su prierašu „LSP“
Po „Laiškai Sofijai“ peržiūros: prisimenu tik baltą šalį ant galvos ir valtininką Vilniaus senamiestis, Trakai, ir Čiurlionis – tai pagrindiniai atributai, kuriuos aš, pastaraisiais metais susidurdama su turistais, pastebėjau juos fiksuojant, įsimenant arba ieškant Lietuvoje.
Užstrigo trys atvejai: pora prancūzų prašiusių išmokyti tarti Čiurlionio pavardę, japonų turistai proverksmiais Kaune, Vienybės aikštėje niekaip nerandantys įėjimo į muziejų (gal Nacionalinis muziejus turėtų apie kokią iškabą pagalvoti) ir rusų turistų pora, gūdų vasario šeštadienį knygyne šlavę viską kas susiję su Čiurlioniu.
Tai po tokių pasažų aš suprantu, kad Čiurlionis ne tik mums yra kažkas daugiau nei tik pavardė, kurią penktoje klasėje reikia išmokti šalia Maironio, Basanavičiaus ir Vytauto Didžiojo.
Todėl nekeista ir tai, kad filmą apie Čiurlionį sugalvojo kurti ne lietuvių režisierius.
Aš nesigilinsiu, kokio kalibro jis meistras savo srityje, kaip, iš kur, kodėl ir už ką jis gavo pinigų tą filmą statyti ir kaip jo filme atsirado Rokas Zubovas.
Pirmiausiai, tai, kad žmogus yra Čiurlionio anūkas, nereiškia, kad jis gali jį vaidinti arba vaidinti apskritai, net jei jį tos vaidybos mokė pats Valentinas Masalskis.
Jei mergina yra graži, tai dar visai nereiškia, kad surišus jai plaukus į kuodelį ir aprengus tikrai nuostabiai tinkančiais ir tam laikui pritinkančiais drabužiais, ji taps Sofija Kymantaite.
Aš neprisimenu scenos kine, kur vyras taip akivaizdžiais negeistų moters, kaip toji, kur Čiurlionis kaip pagautas sėdi ant sofos su dviem (tikriausiai, kad nepasirodytų per mažai) gerbėjom, Rusijoje, po koncerto.
Tai, kad vakariečių menininkai mūsų sąmonėje beveik iš karto siejasi su alkoholiu ir stipresnėmis „stogą nunešančiomis“ medžiagomis ir išsidraikiusiomis, pusnuogėmis moterimis kokioje nors menininko palėpėje, dar nereiškia, kad ir Čiurlionį reikia ten patalpinti, lyg tai jį labiau darytų menininku.
Šios poros biografijoje yra numanoma, kad pavargusi nuo sergančio ir neturinčio iš ko pragyventi Čiurlionio į Lietuvą grįžta Sofija.
Kodėl to reikia bijoti filme apie Čiurlionį, kur siekiama jį parodyti netradicinį?
Bet dabar susidaro vaizdas, kad viskas, kas Čiurlionio gyvenime vyksta, turi suktis apie Sofiją, nes kitaip nukrypsim nuo filmo moto ir... laiškų.
Apie tai, kad filmo biudžetas buvo labai ribotas – čia jau garbės Kultūros ministerijai nedarantis dalykas – Robert Mullan kalbėjo per filmo premjerą.
Dabar, norint parodyti miestų panoramą, bet nesant galimybei ištrinti XXI a. gatvių atributų, filmuojami tik bažnyčių bokštai ir stogai, o ir tie kartais iki pusės, nors nelabai aišku kam ir kodėl.
Čiurlionis apie savo paveikslus kalba kaip iš kokios disertacijos.
Sofijos tėvai atrodo gyvenantys rūmuose, nors lyg ir buvo ne visai pasiturintys dvarininkai.
Kur dingo pirmoji Konstantino Mikalojaus meilė Marija Morawska?
Bendrai filmas statiškas, klišinis, neatskleidžiantis nei pusės menininko tragedijos, susijusios su jo liga, kuri buvo gal net svarbesnė nei pati Sofija.
Kas suprato, kokia reikšminga visam Čiurlionio gyvenimui buvo scena jūroje, kur jis pradeda skęsti?
Daugelis dialogų netikri, kas paprastai būdinga lietuvių scenarijui, bet šį kartą scenarijų su daugeliu spragų parašė pats režisierius ir greta turėjo Čiurlionio šeimos atstovą, su kuriuo galėjo tartis ir konsultuotis.
Aktorei Marijai Korenkaitei, kuri vaidina Sofiją, matyt, kažkas labai daug pasakojo apie tai, kad jos Kymantaitė – Čiurlionienė turi būti stipri, nacionalistinių bei feministinių pažiūrų (o Kymantaitė tokia ir buvo) mergina.
Filme apie Čiurlionį kompozitorių skamba jo muzika, bet prisimenu tik „Miške“ ir kažkokius pasakojimus apie nebaigtą „Jūratę ir Kastytį“.
Per daug palaidų siužeto galų ir keistai vaizduojamų carinės Rusijos imperijos politiką atstovaujančių beveik karinių veiksmų.
Lietuvių aktoriai profesionalai (Saulius Balandis, Agnė Sunklodaitė, Vidas Petkevičius, Andrius Beložebskis) vaidina, bet atrodo, kad nei ką naujo parodyti gali, nei jiems tai labai įdomu.
Aš net nepradėsiu apie kunigo vaidmenį atlikusį Rolandą Boravskį.
Ir faktas, kad jei tau labai labai patinka Čiurlionis, visiškai nereiškia, kad gali apie jį sukurti filmą.
Carinės Rusijos kapitonas Nikolajus (Nikolaj Antonov), įsižiūrėjęs Sofiją, įkūnijantis represines carinės politikos priemones (šantažas, grasinimai, apgavystė) ir asmenines (gašlumas, nenuoširdumas).
Vis dėlto, lyginant su kitais filme vaidinančiais ir niekuo neišsiskiriančiais (ten pasirodo buvo ir Basanavičius) personažais, jis gauna didelį pliusą už ne tuščią vaizdą ekrane.
DELFI už šio rašinio turinį neatsako, nes tai yra subjektyvi skaitytojo nuomonė!Pirmojo Aukštaitijos pagalbos tarnybų čempionato, praėjusią savaitę vykusio Panevėžyje, „Cido“ arenoje, nugalėtojų taurė tik per plauką neiškeliavo į Ukrainą.
Svečių teisėmis dalyvavusi užsienio komanda, sustiprinta patyrusiais Visagino ugniagesiais-gelbėtojais, bendrojoje čempionato įskaitoje pasirodė geriausiai.
Taisyklės yra taisyklės, ir pirmosios vietos laimėtojo taurė pelnytai buvo įteikta Molėtų rajono savivaldybės komandai, sudarytai iš būtent šiame rajone dirbančių greitosios medicinos pagalbos, priešgaisrinės gelbėjimo tarnybos ir policijos atstovų.
Čempionato sumanytojai – Panevėžio miesto greitosios medicinos pagalbos stoties komanda – šį kartą nepatvirtino taisyklės, kad organizatoriai patys ir laimi pagrindinį prizą, ir pasitenkino antrąja vieta.
Garbinga trečioji vieta atiteko Ignalinos rajono komandai.
Iš viso pirmajame Aukštaitijos pagalbos tarnybų čempionate dalyvavo šešiolika komandų.
Savo komandas į čempionatą delegavo Panevėžio miesto ir rajono savivaldybių gelbėjimo tarnybos, Pasvalio, Biržų, Rokiškio ir Kupiškio rajonai, Zarasų, Anykščių, Utenos, Ignalinos ir Molėtų savivaldybės.
Savo atstovus į čempionatą Lietuvoje atsiuntė šalys, su kuriomis Panevėžio miesto greitosios medicinos pagalbos stotį sieja glaudūs partnerystės ryšiai.
Tai – Estija, Lenkija ir Ukraina.
Puikius rezultatus čempionate parodė Lietuvos kariuomenės sausumos pajėgų Karaliaus Mindaugo motorizuotojo pėstininkų bataliono komanda.
Panevėžio įgulos kariai, Lietuvos Šaulių Sąjunga, Lietuvos kariuomenės Krašto apsaugos savanorių pajėgų Vyčio apygardos 5-oji rinktinė prie čempionato prisijungė siekdama pažymėti gražią bendrą šventę – okupacinės kariuomenės išvedimo iš Lietuvos dvidešimtmetį.
Čempionato metu erdvi „Cido“ arena, dar menanti pergalingus Lietuvos krepšininkų metimus, buvo padalyta pusiau.
Geriausiai kliūčių ir greičio ruože pasirodė Panevėžio įgulos karių komanda.
Šioje rungtyje, be čempionato nugalėtojų, puikiai pasirodė paramedikai iš Kauno, Panevėžio rajono, Rokiškio rajono komandos.
Geriausias teorines žinias pademonstravo Biržų ir Utenos rajonų atstovai.
Vyriausieji užduočių teisėjai – Lietuvos paramedikų asociacijos prezidentas Rytis Malašauskas, Panevėžio apskrities priešgaisrinės gelbėjimo valdybos Operacinio vadovavimo skyriaus vyriausiasis specialistas Vaidas Katuškevičius.
Čempionato metu žiūrovai turėjo galimybę aplankyti „Cido“ arenos vestibiulyje vykusią ekspoziciją, kurioje pagalbos tarnybos demonstravo ką turi geriausia: buvo galima pasėdėti Panevėžio apskrities vyriausiojo policijos komisariato prevenciniame automobilyje, pasivaikščioti Vilniaus apskrities policijos mobilioje vadavietėje.
Panevėžio apskrities priešgaisrinė gelbėjimo tarnyba drąsiausius pakėlė į dangų alkūniniu keltuvu, kuris turi galimybę pakelti gelbėtojus į 44 metrų aukštį, medicinos atstovai demonstravo naujausią medicininę įrangtą.
Daug gerų emocijų sukėlusį ir naudingų įgūdžių padėjusį įgyti čempionatą organizavo VšĮ „Panevėžio miesto greitosios medicinos pagalbos stotis“, Panevėžio apskrities priešgaisrinė gelbėjimo valdyba, Panevėžio apskrities vyriausiasis policijos komisariatas, Lietuvos kariuomenės sausumos pajėgų Karaliaus Mindaugo motorizuotasis pėstininkų batalionas, Lietuvos Šaulių Sąjunga, Lietuvos kariuomenės Krašto apsaugos savanorių pajėgų Vyčio apygardos 5-oji rinktinė.Lenktynininkas G. Notkus: pergalė ralyje „Kauno ruduo“ - saldžiausia mano karjeroje Panevėžietis lenktynininkas, ralio meistras Giedrius Notkus ralyje „Kauno ruduo“ iškovojo aukščiausią pasiekimą savo karjeroje.
Sportininkas, vairuojantis „Mitsubishi Lancer EVO IX“ ir važiuojantis kartu su šturmanu Daliumi Strižanu absoliučioje ralio įskaitoje, lietuvių gretose finišavo antras.
Šiame straipsnyje atkursime varžybų chronologiją ir G. Notkaus kelią asmeninio rekordo link.
Po avarijos aukštų tikslų nebekėlė „Kauno ruduo“ buvo šeštasis iš aštuonių Lietuvos ralio čempionato etapų, o kartu tapo ir Lenkijos ralio čempionato etapu.
Lenktynininkas Giedrius Notkus tvirtino, kad prieš varžybas didelių tikslų sau nekėlė.
Nors po šio incidento Zarasų apylinkėse, kai ekipažas vertėsi ir sustojo pelkėje, mechanikas, vardu Kęstas sakė - „Koks čia „stogas“, jeigu stogas nesulinko“, tačiau G. Notkus ir D. Strižanas nusprendė „Kauno rudenyje“ važiuoti kiek ramiau ir neberizikuoti.
7 iš jų – lietuviai, likę – ekipažai iš kaimyninės Lenkijos.
Ta klaida buvo tarsi šaltas dušas“, – apie varžybų prologą kalbėjo G. Notkus.
Šiame greičio ruože savo pasirodymą baigė V. Švedas, patyręs rimtą avariją, ir V. Žala bei R. Kvaraciejus, kurie kliudė tą patį kelmą.
Tai pasiteisino ir po trijų greičio ruožų tarp lietuvių jau buvome treti“, – įspūdžiais dalijosi G. Notkus GR 4/6 „Šis greičio ruožas vyko Nemuno saloje, „Žalgirio“ arenos prieigose.
Matyt Panevėžyje teks dažniau apsilankyti „Ladasport“ prezidento Daliaus Draugelio organizuojamose slalomo treniruotėse ir kiek patobulinti įgūdžius“, – nuotaikinga gaida pasakojimą apie greičio ruožą baigė ralio meistras.
Artėti pradėjo „Wellman rally team“ komandos atstovai Martynas Samuitis su Ramūnu Šaučikovu ir lenkų Michal bei Grzegorz Bebenek duetas“, – sakė G. Notkus.
Dėkoju mechanikams, kad „susisuko“ taip staigiai“, – emocingai pasakojo G. Notkus.
„Po pirmos ralio dienos bendroje abiejų šalių įskaitoje buvome penkti, Lietuvos čempionato absoliučioje įskaitoje – antri.
Prieš mus „atsistojo“ Dominykas Butvilas, kuris važiavo iš tiesų stulbinamai“, – sakė antros vietos prizininkas.
Šį greičio ruožą pravažiavome gana neblogai, tačiau dar geriau pasirodė Martynas Samuitis su Ramūnu Šaučikovu.
Tarp mūsų ekipažų liko vos 25-ių sekundžių intervalas“, – apie kylančią intrigą pasakojo G. Notkus.
Tai buvo Ūbiškės „dopas“.
Šturmanas Dalius Strižanas mane ramino, sakė, kad nebelėkčiau.
Tie, kas stebėjo ralį iš šono, vėliau sakė, kad akivaizdžiai matėsi, jog Martynas Samuitis mus vejasi.
Nuo mūsų nutolo ir D. Butvilas, kurio pagauti jau senai vilčių nebepuoselėjome“, – augančią įtampą žodžiais perteikė lenktynininkas.
Tačiau tai tesėsi iki tol, kol privažiavome tramplyną, kuriame 2006-aisiais gimė Martyno Samsosno vaizdo įrašas „Be smegenų, natūraliai“.
Norėjosi ir lėkti, ir saugoti mašiną“, – pasakojo G. Notkus.
Išlipome iš automobilio ir su nekantrumu laukėme iš paskos turėjusio finišuoti Martyno Samuičio ir Ramūno Šaučikovo ekipažo.
Susižvalgėme su Martynu Samuičiu.
Iškovojome antrą vietą net ir važiuodami sulaužytu automobiliu“, – pasakodamas apie paskutinį greičio ruožą emocijomis tryško G. Notkus.
Kupinas nerimo grįžimas į Kauną „Po finišo sužinoję, jog iškovojome antrąją vietą džiaugėmės neilgai, nes mums dar reikėjo įveikti 80 kilometrų atstumą iki Kauno ir atsižymėti paskutiniame laiko kontrolės punkte.
Su Daliumi baiminomės, kad nesustotume, mat įsitikinome, kad šakę tikrai sulaužėme.
Turbūt tik jis mums padėjo sėkmingai pasiekti Kauną ir atsižymėti laiko kontrolės punkte.
Tai eilinė procedūra, kurios metu teisėjai apžiūri automobilį, patikrina ar tikrai mūsų „Mitsubishi“ atitinka įsiurbimo ir išmetimo sistemoms keliamus reikalavimus.
Tik tuomet su Daliumi vienas kitam paspaudėme rankas ir supratome, kad pasiekėme pačią reikšmingiausią pergalę savo karjeroje“, – džiaugėsi G. Notkus.
„Mitsubishi“ – lyg sužeistas karys „Po finišo ir patikrinimo mūsų „Mitsubishi Lancer Evo IX“ į savo globą perėmė mechanikai.
Vos mechanikams įvarius „Mitsubishi“ į garažą, nulūžo vos besilaikęs ratas, išsinėrė pusašiai, pasipylė tepalai.
„Deviatkė“, lyg tikras karys, atidirbo savo, atnešė mums istorinę pergalę ir garbingai užmerkė akis remonto dirbtuvėse“, - skambiu akordu pokalbį baigė Lietuvos ralio meistras, antrą vietą lietuvių gretose iškovojęs lenktynininkas G. Notkus.75-ąjį sezoną Plungės kultūros centre - teatralizuoti renginiai ir „Mis Plungė“ konkursas Praėjo jau beveik 75-eri metai nuo tos dienos, kai Plungės kultūros centras pradėjo savo kūrybinę veiklą.
Per šiuos metus Plungės kultūros centras tapo populiariausia bendruomenės susibūrimo vieta.
Per vieną sezoną Plungės kultūros centro organizuojamuose renginiuose apsilanko per 100 000 lankytojų.
Jubiliejinį 75-ąjį sezoną Plungės kultūros centras kviečia pasirinkti net iš 19 jau daugelį sezonų sėkmingai savo veiklą vykdančių ir 3 naujų kolektyvų („Mažųjų žvaigždžių klubas“, „Fotošypsena“ bei „Estradinio dainavimo ir muzikos studija“).
Per ilgus veiklos metus Plungės kultūros centras už profesionalią ir itin reikšmingą veiklą yra apdovanotas LR Kultūros ministerijos nominacija „Geriausias kultūros centras“.
4 kultūros centro kolektyvai – vaikų ir jaunimo teatras „Saula“, vaikų ir jaunimo liaudiškų šokių studija „Mažasis Suvartukas“, pučiamųjų instrumentų orkestras bei liaudiškų šokių ir dainų ansamblis „Suvartuka“ – apdovanoti aukščiausiu mėgėjų meno įvertinimu – Lietuvos liaudies kultūros centro ir Pasaulio dainų šventės fondo įsteigta nominacija „Aukso paukštė“.
Plungės kultūros centras jau daugelį metų vykdo tarptautinius, tęstinius, didelio atgarsio ir visuomenės susidomėjimo sulaukusius projektus, tarp jų: tarptautinis vaikų ir jaunimo teatrų festivalis - laboratorija „Mažoji Melpomenė“ ; tarptautinis folkloro festivalis „Saulelė raudona“ ; tarptautinis pučiamųjų instrumentų orkestrų festivalis; tarptautinis vaikų ir jaunimo tautinių šokių festivalis „Kovo 11-osios vaikai“ ; edukacinis projektas „Stanislovas Riauba - Žemaitijos Andersenas“ - jaunųjų menininkų sąjūdis Žemaitijoje ir daugybė kitų.
Plungės kultūros centras nuolatos kuria, saugo, tęsia, puoselėja, skleidžia ir daro viską, kad Plungės miesto kultūrinis gyvenimas būtų kuo įvairesnis ir aktyvesnis, o Plungės miesto vardas skambėtų vis dažniau ir garsiau ne tik Lietuvoje, bet ir visame pasaulyje.
Šio sezono metu dovanosime jums ir naujus renginius: senojo rusiško filmo vakarą – viktoriną, eko mados šventę, teatralizuotą populiariausių profesijų šventę, teatrinių renginių ciklą „Teatro atradimai“, organizuosime pramoginį renginį – konkursą „Mis Plungė“, teatralizuotą renginį „Magiška naktis“, pavasarį pasitiksime su tarptautiniu vaikų ir jaunimo teatrų festivaliu - laboratorija „Mažoji Melpomenė“, Plungės miesto šventės metu vyks tarptautinis folkloro festivalis „Saulelė raudona“, sezono eigoje švęsime vaikų ir jaunimo liaudiškų šokių ansamblio „Žirginėliai“ trisdešimties metų jubiliejų.
2014 metais taip pat vyks Lietuvos dainų šventė „Čia – mano namai“, joje dalyvaus ir gausus būrys Plungės kultūros centro meno kolektyvų.
Taip pat kviesime apsilankyti Klaipėdos valstybinio muzikinio teatro, Kauno mažojo teatro, „Domino“ bei kitų teatrų spektakliuose, populiariausių Lietuvos klasikos bei estrados atlikėjų koncertinėse programose.
Tikime, kad Plungės kultūros centro vykdoma veikla Jums jau suteikė labai daug gerų emocijų ir nepamirštamų akimirkų bei siekiame, kad ir Jūs išsakydami savo norus bei pasiūlymus prisidėtumėte prie to, kad mes dar labiau patenkintume Jūsų kultūrinius poreikius.
DELFI Piliečio skaitytojui Rimui pasipiktinus, kad ne pirmus metus studento statusą įrodantis pažymėjimas, į portalą kreipėsi ir kiti studentai.
Kaune studijuojanti Viktorija B. pasakojo, kad ji pažymėjimo negali gauti dėl sistemoje įsivėlusių klaidų.
Šįmet pradėjau pirmą magistro kursą VDU ir iki šiol lsp.lt puslapyje negaliu užsakyti savo studento pažymėjimo gamybos.
VDU studentų atstovybėje man pasakė, jog jie padarė viską, kas jų galioje, t.y. parašė el.
laišką LSS ir belieka laukti jų atsakymo, o kada bus sureaguota - vienas dievas težino...
VDU SA man pasakė, kad klaida gali būti taisoma net iki rugsėjo vidurio.
Tai tokia tad situacija su studentų pažymėjimais Lietuvoje“, - rašė Viktorija.
Vilniaus universitete studijuojanti Daiva piktinosi, kad pažymėjimo užsakyti negali, nors LSS teigė, kad tai padaryti galima jau nuo rugpjūčio vidurio.
Labai supykdė LSS atstovų atsakymas, neva pažymėjimus galima užsakyti nuo rugpjūčio pabaigos.
Studijuoju VU trečiosios pakopos studijose, nei aš, nei mano kursiokai dar neturime galimybės užsisakyti LSP, nors jau baigiasi pirmoji rugsėjo savaitė.
Manau, LSS tiesiog naudojasi tuo, kad visi studentai turi užsisakyti pažymėjimą (...)“, - teigė ji.
Pasak Daivos, tai, kad viešajame transporte norint gauti studentišką nuolaidą pakanka parodyti iš universiteto gautą pažymą, kol pažymėjimas dar nepagamintas, nėra sprendimas.
Dėl to, kad mūsų pinigus pasiimanti LSS yra pernelyg apsileidusi?
Juk vis tiek turėsime mokėti pinigus LSS už pažymėjimą.
DELFI primena, kad pasak LSS šiais metais pažymėjimus buvo galima užsisakyti nuo rugpjūčio 27 d. „Šiemet, kaip ir kiekvienais metais, lsp.lt sistema buvo uždaryta techniniai peržiūrai ir atnaujinimui nuo liepos 15 d. iki rugpjūčio 20 d. Dėl sistemos tobulinimo ir atnaujinimo darbų, lsp.lt negalėjo būti atidaryta ankščiau nei rugpjūčio 27 d. 
Nuo 20 d. dienos buvo pradėti gauti duomenys apie studentus, surinkus pakankamai duomenų užsakymo procesas pradėtas rugpjūčio 27 d. Šiemet LSP duomenų bazė atidaryta keliomis dienomis ankščiau nei praėjusiais metais.
Iki rugsėjo 1 d. buvo užsakyti 5000 LSP, kurie jau pasiekė platinimo padalinius“, - teigė LSS.
Pirmieji pažymėjimai studentus pasiekė rugsėjo 3 d. LSS teigė, kad pažymėjimo kol kas negavę studentai vis tiek galės naudoti jiems teikiamomis privilegijomis.
„Pagal LR Švietimo ir mokslo ministerijos rugpjūčio 29 d. įsakymą Lietuvos aukštosioms mokykloms pirmojo kurso nuolatinės studijų formos studentams ir aukštesnių kursų studentams, kurie yra praradę Lietuvos studento pažymėjimą, aukštoji mokykla turi išduoti pažymas garantuojančias teisę naudotis transporto lengvatomis.Pasiūlymas: kaip sąskaitos gali padėti rasti dingusį žmogų Šią savaitę į DELFI kreipėsi skaitytojas Šarūnas, paprašęs pasidalinti jo pasiūlymu.
DELFI už šio rašinio turinį neatsako, nes tai yra subjektyvi skaitytojo nuomonė!Atviras M. Mikutavičiaus laiškas gerbėjams - apie grįžimą į sceną Sveiki!
Išskyrus du tris atvejus aš ir mūsų grupė nekoncertavome ištisus 2013-uosius.
Taigi, gruodį intensyviai koncertuosime, o koncertai vyks: gruodžio 14 d. Švyturio arenoje Klaipėdoje, gruodžio 21 d. „Žalgirio“ arenoje, gruodžio 28 d. „Siemens“ arenoje Vilniuje.
Tad normalu, jog ir pats koncertuose stengiuosi atlikti visa tai, kas buvo labiausiai žinoma ir dažniausiai grojama skersai išilgai Lietuvos.
Savo ir visos grupės vardu – Marijonas  Rugsėjo 19-29 d. jis dešimtą kartą užpildys sostinės „Skalvijos“ kino centrą, viešės ir kino teatro „Pasaka“ salėse.
„Nuo pat 2004-ųjų, kai „Skalvijoje“ pradėtas rengti dokumentinių filmų festivalis, kasmet su žiūrovais susitikusi kūrybinė filmo komanda išgirsta tą patį klausimą – kaip toliau klostėsi filmo herojų gyvenimas?
Kaip pasisuko Ramino, kaip Katkos, kaip Naidželo iš filmo „66 mėnesiai“ likimai?
Neabejoju, kad šiemet tokį klausimą užduos filmų „Antonas čia, šalia“, „Dokumentininkas“, „Išpera suokia saldžiausiai“ žiūrovai.
Daug dėmesio šiemet skirsime pokalbiams apie režisieriaus ir filmo herojų santykius, kurie dažnai abiems pusėms būna lemtingi“, – kalba Vilma Levickaitė, festivalį rengiančio „Skalvijos“ kino centro direktorė.
Tai lietuviškos kino klasikos programa, sudaryta iš „Meno avilio“ iniciatyva skaitmenizuotų ir restauruotų ryškiausių Lietuvos dokumentinio kino filmų.
Programoje septyni filmai: „Senis ir žemė“ (rež. R. Verba, 1965), „Laikas eina per miestą“ (rež. A. Grikevičius, 1966), „Šimtamečių godos“ (rež. R. Verba, 1969), „Kelionė ūkų lankomis“ (rež. H. Šablevičius, 1973), „10 minučių prieš Ikaro skrydį“ (rež. A. Matelis, 1990), „Neregių žemė“ (rež. A. Stonys, 1992), „Juoda dėžė“ (rež. A. Maceina, 1994).
Ypatingas VDFF svečias – kameros dailininku vadinamas olandų režisierius Leonardas Retel Helmrichas.
Festivalyje L. R. Helmrichas pristatys savo retrospektyvą, kurioje be Indonezijos trilogijos („Saulė aukštybėse“, 2001, „Mėnulio pavidalas“, 2004, „Tarp žvaigždžių“, 2010) bus parodyti „Judantys objektai“ (1991), atskleidžiantys unikalų teatro žanrą, naujausias jo darbas „Šviežia silkė“ (2013).
Pastarojoje – įdomiausi ir aktualiausi 2012-2013 m. lietuvių, latvių, estų dokumentiniai darbai.
Programos dalyviai atskleis dar mažai kam žinomą fenomeną nuomotis šeimą („Išsinuomok šeimą“, rež. Kaspar Astrup Schröder), naujai sugrįš prie temos „laimė už pinigus“ („Testamentas“, rež. Christian Sønderby Jepsen), leisis į odisėjas po kaleidoskopinį Naująjį Orleaną („Čiopitulas gatvė“, rež. Bill Ross ir Turner Ross) ir kalnuotas avių ganyklas („Klajoklių žiema“, rež. Manuel von Stürler), nagrinės kitas temas.
Havan marking), ypatingai išvaizda besirūpinančių vyrų („Vyriškumas“, rež. Morgan Spurlock), ekscentriškos Mocarto gerbėjos („Mocartas ir kitos manijos“, rež. Marie Lundber), nenurimstančių lobių ieškotojų („Paskutinieji juodosios jūros piratai“, rež. Svetoslav Stojanov) ir ne mažiau užsispyrusių Helenos ir Džono, besistengiančių išsaugoti naujai įsigytą pilį per bankų griūtį 2008-aisiais („Dviejų pamišimas“, rež. Kim Hopkins), istorijas.
Specialusis VDFF seansas „Antonas čia, šalia“ (rež. Liubovė Arkus) skatins pasvarstyti, kaip lemtingai gali pakisti filmo autoriaus ir jo herojaus gyvenimas po judviejų susitikimo.
Po seanso šia tema vyks pokalbis su filmo autore ir lietuvių dokumentininkais – A. Stoniu, G. Beinoriūte bei M. Sargsyanu. J. Jankevičius tapo laidos apie sveikatą vedėju TV3 naujiena medicinos pokalbių šou „Kvieskite daktarą!“
DELFI žiniomis projektą ves humoristas Justinas Jankevičius ir daktaras Alvydas Unikauskas.
Viena didžiausių televizijos prodiuserių kompanijų „Just.tv“,
Naujo projekto filmavimai prasidės jau rugsėj 4 d., Kaune.
J. Jankevičių TV3 žiūrovai pamatys ir kitoje laidoje - "Humoro grandų šou". Europą sukrėtusios dokumentinės dramos kūrėjas M. Urbonavičius: karą paskelbia politikai, o jame miršta žmonės Ryškiausia šiųmečio „Kino pavasario“ premjera – lietuvių kino kūrėjų darbas „Begalinis koridorius“ – sensacingai sutiktas Lietuvoje bei sudrebinęs užsienio kino sales, netrukus pasieks ir Ameriką.
Net ketverius metus sukta dokumentinė juosta atskleidžia dabar jau neegzistuojančio Kalnų Karabacho miestelio Chodžaly tragediją.
Joje lietuvių kino kūrėjai atsargiai nubraukia istorijos dulkes nuo šiurpios 1992-ųjų vasario 25-osios nakties.
Dokumentinės realybės dramos „Begalinis koridorius“ režisierius Mindaugas Urbonavičius prieš šį pokalbį paprašo, kad interviu vyktų ne apie politiką, o apie žmones, apie istoriją, kurios nevalia nubraukti į paraštes, bet ne apie „didvyrius“, perbraižančius geografinius žemėlapius ir nulemiančius nekaltų tautų likimus.
- „Begalinis koridorius“ unikalus tuo, kad jo kūrėjams pavyko pakalbinti abi kruvino konflikto puses.
- Ar religiniai skirtumai, turint omenyje, kad dabartinėje Azarbaidžiano teritorijoje gyvena virš 96-ių procentų Islamą propaguojančių žmonių, netapo neįveikiama kertimi tiek gilinantis į košmariškus 92-ųjų vasario įvykius, tiek siekiant pažvelgti į šių žmonių pasąmonę?
- Iš karto norėčiau pabrėžti, kad Azerbaidžanas yra labai tolerantiška šalis, kurioje puikiai sugyvena visos pagrindinės bendruomenės ir konfesijos.
Už Chodžaly žudynes atsakingieji teigia atlikę valymą nuo banditų.
Nors Maskva visaip gynėsi, kad jokių įsakymų nedavė.
- Dokumentinė juosta „Begalinis koridorius“ suvienijo net penkiolikos valstybių kino kūrėjus bei karo žurnalistus ir pareikalavo beveik ketverių metų darbo.
Aš pabandžiau dviejų ilgus šimtmečius gyvenusių tautų santykiuose rasti konflikto užuomazgų su viltimi, jog Pietų Kaukazo kaimynai galų gale gali susitaikyti.
Įžiebti kibirkščiai reikia labai nedaug, ką, beje, matome iš pastarojo skandalo, kurį užvirė neapgalvotas dviejų Lietuvos diplomatų dialogas.
- Kokios patirties pasisėmė visa filmavimo grupė, užsibrėžusi tikslą Europai ir pasauliui atskleisti tikrąjį Chodžaly tragedijos mastą?
J. Didžiulis ir E. Jennings dalinasi kadrais iš naujojo klipo „Baby Burning” filmavimo aikštelės Ericos Jennings ir Jurgio Didžiulio duetas „The Ball & Chain“ nusifilmavo įspūdingame klipe savo naujajam singlui „Baby Burning”, kuris bus įtrauktas į grupės vėlyvą rudenį pasirodysiantį albumą.
„Baby Burning“ buvo filmuojamas LRT studijoje.
Speciali padėka Algiui Ramanauskui Greitai, kuris išpildė savo seną svajonę, tačiau apie ją jis papasakos vėliau pats“, – sako dainininkė Erica Jennings. S. Johansson susižadėjo su mylimuoju 28-erių aktorė Scarlett Johansson sutiko tekėti už mylimojo Romaino Duriaco.
Kino žvaigždė ir prancūzų žurnalistas susitikinėja beveik metus, o pirmą kartą drauge viešumoje pasirodė praėjusių metų lapkritį.
Tai, kad R. Duriacas pasipiršo mylimajai, patvirtino artimas porai šaltinis.
Kalbas apie sužadėtuves paskatino pati S. Johansson, kuri Venecijos kino festivalyje pasirodė su didžiuliu žiedu ant kairės rankos piršto.
Anksčiau ji buvo ištekėjusi už Ryano Reynoldso, tačiau santuoka truko tik trejus metus.
K. Kardashian kardinaliai pakeitė įvaizdį ir tapo blondine Neseniai mama tapusi Kim Kardashian itin retai pasirodo viešumoje, tačiau kiekvienas jos išėjimas į gatves sukelia paparacų bei žiniasklaidos susidomėjimą.
K. Kardashian grožiu besirūpinančio stilisto teigimu, ji jau seniai norėjo šviesesnės medaus plaukų spalvos.
Kaip šiuo metu atrodo K. Kardashian, galite pamatyti čia.
Tiesa, naujasis mylimosios įvaizdis patinka ir Kanye Westui.
Ką manote apie naują K. Kardashian išvaizdą?Fotomenininkas R. Dailidė parodą apie dangaus žmones rengė daugiau kaip 40 metų „Skrydis į nemirtingumą“ – taip šiaulietis fotomenininkas Ričardas Dailidė pavadino parodą, kurią rengti pradėjo beveik prieš penkias dešimtis metų.
1967-aisiais, kai būrelis entuziastų Anykščių šile, prie Puntuko su iškaltais garsių lakūnų veidais, paminėjo 34-tąsias Stepono Dariaus ir Stasio Girėno legendinio skrydžio metines, gimė pirmieji šios ekspozicijos kadrai.
Šiaulių apskrities Povilo Višinskio viešosios bibliotekos galerijoje atidarytos ekspozicijos nuotraukose – išsaugotos akimirkos, nukeliančios į S. Dariaus ir S. Girėno gimtąsias sodybas buvusioje Rubiškėje bei Vytogaloje, lakūnų gyvenimą užsienio šalyse menančias vietas, tragiškos žūties vietą ; skrydžio atminimo įprasminimą simbolizuojantys kadrai.
„Tai gali būti vietovės, žmonės, įvairūs daiktai, kurie tiesiogiai ar netiesiogiai mena šio legendinio skrydžio istoriją – aš šiuos darbus vadinu Dariaus ir Girėno atminties ženklais“, - sako R. Dailidė.
„Parodoje pirmiausia yra Darius ir Girėnas ir jų istorija, bet ta istorija orientuota į Lietuvos žemę.
Jos trauka, rizikuojant savo gyvybėmis, gerai aprūpintu gyvenimu Amerikos didmiestyje, nugali.
Fotografijos dokumentiką autorius pateikia įtvirtindamas ją meno erdvėje“, - apie parodą sako menotyrininkas Vytenis Rimkus.
Fotomenininkas – tarsi garsiųjų lakūnų biografas Fotomenininkas itin detaliai susipažinęs su Dariaus ir Girėno biografijomis bei legendinio skrydžio istorija ir gali apie šiuos žmones pateikti daug vertingos ir įdomios medžiagos.
Nuotraukos dokumentiškai pasakoja Dariaus ir Girėno gyvenimų istoriją.
„Jie gimė netoli vienas kito Žemaitijoje, bet susitiko Amerikoje 1927 m. per aviacijos šventę.
Iš tiesų tai buvo avantiūristai gerąja prasme – leistis į kelionę per Šiaurės Atlantą su lėktuvu brezentiniais sparnais, be modernesnės navigacinės įrangos, be leidimų skristi (turėjo leidimą skristi tik į Niufaundlendą).
Būdami Amerikos piliečiai, jie norėjo skristi į Lietuvą išgarsindami jos vardą.
Darius nuo paauglystės tiesiog kliedėjo aviacija, gyvendamas Čikagoje nuolat slampinėdavo prie brolių V. ir O. Raitų (Wilburo ir Orwille'o Wrightų) parduotuvės, o Raitai buvo pirmieji sukonstravę lėktuvą ir pakilę juo į orą 1903 m. Pastebėję vaikiną oro pirmeiviai pasiūlė jam būti parduotuvės pasiuntiniu.
Vėliau, kai Darius, jau būdamas lakūnu, grįžo iš Lietuvos į Ameriką, jo leidimą skraidyti JAV pasirašė O. Raitas“, - su įkvėpimu pasakoja fotomenininkas.
Pasak R. Dailidės, lakūnai gyveno pačia didžiausia svajone – parskristi į Lietuvą, bet ši jų viltis sudužo Soldine.
Lakūnų ilga kelionė laiku, į amžino poilsio vietą Aukštųjų Šančių kapinėse, truko net 31 metus“ – rašoma parodos kataloge.
„Aš nežinau kito tokio atvejo, kad tiek metų žmogaus palaikai būtų neradę amžinojo poilsio vietos“, - sako R. Dailidė, pasakodamas apie ilgai trukusią palaikų išsaugojimo istoriją.
„Lituanicos“ skrydis byloja apie nepalaužiamus dvasios sparnus Kaip rašoma R. Dailidės parengtame parodos kataloge „Skrydis į nemirtingumą“, „1933 m. liepos 17 d. visa Lietuva su nerimu žvelgusi į brėkštantį dangų nesulaukė savo didvyrių.
Nutilo Aleksoto aerodrome skambėjusios dainos „Atskrend sakalėlis“ posmai – Lietuvą pasiekė kraupi žinia, kad oranžinė „Lituanica“ vidurnaktį, ore išbuvusi 37 val. ir 11 minučių, įsirėžė į Soldino miško pušis.
Dariaus ir Girėno žygdarbis visoms kartoms yra pavyzdys, bylojantis apie nepalaužiamus dvasios sparnus“.
Tragedijos vietą Soldine 1989 m. įamžinęs R. Dailidė ekspozicijoje pateikia dvi nuotraukas.
Vienoje jų, šalia skrydžio atminimui 1936 m. pastatyto paminklo pagal Vytauto Landsbergio-Žemkalnio projektą, tarsi girdisi valstybinio kamerinio choro „Polifonija“ giedamas Lietuvos himnas.
Daug nuveikęs kraštotyros srityje, praeityje buvęs žinomas kaip muzikos atlikėjas, o pagal profesiją – medikas, R. Dailidė archyvuose yra sukaupęs daug medžiagos šia tema.
„Pastaruoju metu buvau surengęs parodas Niujorke, Varšuvoje, Švedijoje, Lietuvos miestų galerijose, dalyvavau tarptautinėje parodoje Sankt Peterburge.
Paskutiniuoju laikotarpiu buvau susitelkęs prie šios ekspozicijos rengimo“, - sako įvairių apdovanojimų pelnęs R. Dailidė.
Šį darbą, kaip ir daugelį kitų, R. Dailidė vadina kraštotyriniu.
„Visi mano darbai siejami su Šiauliais, skirti miestui, jo garsinimui.
Tam skiriu ir šią parodą“, - sako R. Dailidė.
Jo paroda „Skrydis į nemirtingumą“ – vienas ryškesnių šiais metais švenčiamo Šiaulių miesto 777-tojo gimtadienio renginių.
Išskirtinis magiškojo 777-ojo Saulės miesto gimtadienio informacinis partneris – pagrindinis Lietuvoje naujienų portalas DELFI.Tarp projekto „Auksinis balsas“ dalyvių - alternatyviosios muzikos atstovas Šį šeštadienį – antrąjį sezoną pradedančio vienintelio Lietuvoje tikro garso vokalistų konkurso „Auksinis balsas“ pirmasis koncertas, kuriame pasirodys visi aštuoni dalyviai, pasiryžę išmėginti jėgas gyvai pritariant orkestrui.
Tarp jų – ir alternatyviosios muzikos atstovas, Lietuvos muzikos ir teatro akademijos absolventas Germanas Skoris.
Nors scenoje Germanas jau dešimtmetį, su grupe „The Perfect Pill“ koncertuojantis atlikėjas plačiosioms masėms nėra pažįstamas.
„Auksiniame balse“ esu savotiškas „tamsus arkliukas“, nedaug pažįstamas, bet kartu, tikiuosi, nesugadintas, – sako Germanas.
Man niekada neteko dainuoti, pvz. operos arba disko…“ Rimtesnė Germano muzikinė veikla prasidėjo 2003-aisiais, su draugais įkūrus alternatyvaus roko grupę „IR“.
Grupė netrukus nuskynė naujų grupių konkursų laurus ir buvo vadinama Lietuvos roko viltimi.
Baigęs magistro studijas LMTA, Germanas susikoncentravo ties dar viena muzikine veikla – įkūrė nedidelę įrašų studiją „107Studios“, kur be savo muzikos pradėjo įrašinėti ir kolegų dainas.
Nuo 2008 metų įrašė, prodiusavo bei dalyvavo kaip multiinstrumentalistas ir pritariantis vokalistas įrašant daugiau negu 10 albumų – iš jų keturis 2013 m. Praėjusiais metais Germanas su būgnininku Josh McClung pristatė „IR” reinkarnaciją – naują grupę „The Perfect Pill”.
Grupė patraukė melomanų dėmesį dėl savo energija trykštančių gyvų pasirodymų, o kritikai Lietuvoje ir užsienyje įvertino grupės potencialą, originalumą ir inovatyvumą.
Per metus įrašė ir pristatė dvigubą albumą „The Wake & The Wolf”, išleido daugiau negu 10 video klipų.
Pirmasis Germano Skorio pasirodymas – jau šį šeštadienį „Auksiniame balse“ 21 valandą per LRT televiziją.Plaukikė R. Meilutytė Izraelio karinėse pajėgose turi antrininkę Panašu, kad plaukikė Rūta Meilutytė Izraelyje turi antrininkę.
Izraelio karinės pajėgos pasidalino nuotrauka, kurioje įamžinta šviesiaplaukė mergina, per petį persimetusi automatą.
Nuotraukoje įamžinta mergina – Sarita Petersen, anksčiau tarnavusi Izraelio karinėse pajėgose.
Merginos šypsena, šviesūs plaukai išties primena Lietuvos plaukimo žvaigždę.
R. Meilutytės antrininkė: R. Meilutytė:
Krepšininko V. Dilio žmoną kalbos apie skyrybas išmušė iš vėžių: šie gandai mus pačius nustebino Pasigirdus gandams, kad krepšininkas Vilmantas Dilys skiriasi su žmona Guoste Abeciūnaite-Diliene moteris suskubo šias kalbas paneigti.
Kaip DELFI teigė Guostė, jai šis faktas buvo labai netikėtas ir išmušė iš vėžių.
Gal tokios kalbos kilo dėl to, kad mano vyras šiuo metu Vilniuje, o aš Palangoje su vaiku ilsiuosi.
Šiaip aš gyvenu vaiku, nenorėjom su vaiku kraustytis į Vilnių.
Kaune yra mano šeima.
Vilniuje Vilmantas daug sportuoja, turėjo po traumos pasiruošti sezonui.
Guostė neatmetė galimybės, kad tokius gandus galėjo paskleisti ir vyro gerbėjos: „Pagalvojau, kad gal kokia buvusi meilė.
2012 sausį Guostė ir Vilmantas amžiną meilę prisiekė Kauno Kristaus Prisikėlimo bažnyčioje.
Moteris kaip įrodymą, kad šeimoje yra viskas gerai į DELFI redakciją atsiuntė neseniai darytą nuotrauką. Rugsėjį Vilnių drebins švedų metalo pažiba „Hypocrisy“ Po koncertų, festivalių ir kitokių renginių užkimštos vasaros ateis ne ką mažiau derlingas ruduo.
Rugsėjo 17 dieną Vilniaus „New York“ klubą tryps švedų death metalo dinozauras „Hypocrisy“.
Kažin, ar šiandien apskritai egzistuotų šis, vienas garsiausių Švedijos sunkiąją muziką reprezentuojančių kolektyvų, jei ne garbingas žodžio laikymasis.
Dar 1990-aisiais grupės iniciatorius Peter Tägtgren (vokalas, gitara, klavišai), svečiuodamasis Floridoje, susižavėjo amerikietišku death metalu.
Prieš išvykdamas į gimtąją Švediją Peter Tägtgren pažadėjo JAV death metalo grupės „Malevolent Creation“ gitaristui Phil Fasciana, kad atgal į Ameriką grįš tik sukūręs metalo grupę.
Anot grupės lyderio Peter Tägtgren, taip yra todėl, jog daug kartų ieškodami naujovių kūryboje, jie niekada neužmiršta savo šaknų.
Melodija ir grubumas – tai bruožai, būdingi Švedijos metalui vertinant kitų šalių sunkiosios scenos kontekste.
Galiausiai, „Hypocrisy“ skambesys išskiria juos ir iš pačių Švedijos melodingo death metalo atstovų.
Į Lietuvą švediško metalo veteranai atvyksta su šiemet pavasarį išleistu tryliktuoju grupės albumu „End of Disclosure“.
Skandalų krečiama grupė "Kitokios" pristato naują dainą Merginų grupė "Kitokios" pristato visiškai naują dainą - „Bemiegė naktis“, kurios muzikos autorius yra Karolis Šliažas, o žodžius dainai sukūrė Sunforrent.
Daugiau nieko nekomentuosime, taškus sudėlios advokatai, kurie jau kurį laiką nepriekaištingai dirba savo darbą ir teismas“, - kalbėjo grupės senbuvės ir įkūrėjos Renata ir Oksana.
Naujoji "Kitokios" daina - DELFI skaitytojų teismui:
M. Palubenka pristato naują dainą Nauja Marko Palubenkos daina „Lipam Lipam“ buvo sukurta kartu su Kurak prodiuseriu Vygintu Kisevičiumi.
Šią dainą gerbėjai gali nemokamai parsisiųsti nuskanavus QR kodą arba iš Marko internetinio puslapio.
Naują dainą lydi Linos Bartkutės sukurta vizualizacija.
Tai – dalis video projekto, kurį menininkė paruošė specialiai Marko koncertui "Vilnius Music Week" rugsėjo 7 d. 20 val. Kudirkos aikštėje.
Gyvus Marko pasirodymus sustiprino du nauji grupės nariai: bosinės gitaros atlikėjas Donatu Bielunskis bei žinomas būgnininkas Sergej Makidon.
Šio albumo pristatymas įvyks spalio 24 d. Vilniaus“Lofte”, 25 d. Kauno“PuntoJazz Palėpėje” bei 26 d. Klaipėdos „Kaštone“.Atskleistas muzikinio šou „Romeo ir Džiuljeta“ komisijos pirmininkas Jau netrukus TV3 eteryje atgims legendinė meilės istorija: muzikiniame šou „Romeo ir Džiuljeta“ perspektyvūs ir žinomi šalies dainininkai varžysis dėl pagrindinių vaidmenų to paties pavadinimo roko operoje.
Juos vertins komisija, kuriai pirmininkaus žinomas aktorius, režisierius, bardas Kostas Smoriginas.
Kaip tik jam teko įkūnyti Romeo kultinėje Kęstučio Antanėlio roko operoje „Meilė ir mirtis Veronoje“.
Romeo vaidmens aš nefetišizuoju, į tai žiūriu kaip į praeitį, todėl ašarojimų nebus“, – tikina K. Smoriginas.
Žinomas vyras viliasi, kad TV3 projekte pasirodys jaunų talentų, turinčių ne tik vokalinių, bet ir aktorinių gabumų: „Girdėjau įvairių pavardžių, bet kol neįvyks bent vienas filmavimas, nieko nevertinsiu.
Drauge su K. Smoriginu muzikinio šou „Romeo ir Džiuljeta“ komisijoje dirbs Nacionalinio operos ir baleto teatro primadona Sigutė Stonytė, televizijos prodiuseris, muzikos šou profesionalas Dominykas Kubilius ir neprilygstama aktorė Kristina Kazlauskaitė, su kuria „Romeo ir Džiuljetos“ arijas roko operos „Meilė ir mirtis Veronoje“ 1982-ųjų pastatyme K. Smoriginas atliko daugiau nei pusšimtį kartų.
Naujausioje roko operoje „Romeo ir Džiuljeta“, kurios premjeros gruodį įvyks didžiausiose Vilniaus ir Kauno arenose, pasirodys visas būrys mūsų šalies scenos meistrų: Larisa Kalpokaitė, Viktoras Malinauskas, Aleksandras Ivanauskas-Fara, Darius Petkevičius, Aistis Mickevičius, Jokūbas Bareikis, Juozas Gaižauskas ir daugelis kitų.
Dėl Romeo vaidmens TV3 televizijos projekte varžysis populiarumą ir žiūrovų simpatijas įvairiuose muzikiniuose projektuose jau anksčiau pelnę dainininkai Vaidas Baumila, Ilja Aksionovas, Jonas Čepulis, Martynas Kavaliauskas.
Į Džiuljetos vaidmenį pretenduoja Liepa Mondeikaitė, Milda Rasilavičiūtė, Raminta Naujanytė, Giedrė Vokietytė ir kt.
Su TV3 žiūrovais jau netrukus sveikinsis muzikinio šou „Romeo ir Džiuljeta“ vedėjai – dainininkė Vilija Matačiūnaitė ir televizijos laidų vedėjas Mindaugas Stasiulis. A. Smilgevičiūtė ir grupė „Skylė“ kvies į dvi rudens lygiadienio šventes Prieš penkerius metus pradėję tradiciją koncertais pažymėti laiką, kai dienos ir nakties svarstyklės išsilygina, Aistė Smilgevičiūtė ir grupė „Skylė“ ją tęsia.
Ir ne tik tęsia, bet ir kviečia bendraminčius prisijungti prie šios gražios šventės ne tik Vilniuje, bet ir Kaune.
Kaskart pasitikdami lygiadienius, muzikantai klausytojams ruošia ir naujų kūrinių bei siekia kitaip paįvairinti programą – po Kotrynos skliautais pasitiktas jau ne vienas lygiadienis, o štai Kaune toks koncertas bus pirmą kartą.
Ši bažnyčia buvo viena iš pirmųjų pastatytų Kauno senamiestyje ir nors per karus ji labai nukentėjo, savitas jos stilius išliko iki šių dienų.
Rudens lygiadienio koncertuose – programa, paįvairinta dainomis -istorijomis iš albumų „Sapnų trofėjai“, „Povandeninės kronikos“, „Babilonas“, „Lukiškių pieva“, roko operos „Jūratė ir Kastytis“.
Atėjusieji išgirs dainų iš grupės projekto „Broliai“, skirto partizaniniam Lietuvos laisvės kovų judėjimui.
Koncertai vyks: Šv. Jurgio bažnyčioje Kaune - rugsėjo 19 d. 19.00 val. ir tradiciškai - Šv.Kotrynos bažnyčioje Vilniuje, rugsėjo 20 d. 19.00 val.
I. Kazlauskaitė perdainavo savo scenos krikštamotės Dž.
Butkutės kūrinį Netrukus radijo stočių eteryje pasigirs naujai perdainuota kultinė Džordanos Butkutės daina „Dėl Tavęs“, suvirpinsianti ne tik POP scenos karalienės gerbėjų, bet ir charizmatiškosios atlikėjos Ingridos Kazlauskaitės talento mylėtojų širdis.
Būtent jai Džordža patikėjo naujam gyvenimui prikelti mylimą kūrinį.
Tuo tarpu Ingrida atskleidžia, kad savo repertuarui D.Butkutės hitą pasirinko neatsitiktinai.
Tokių dainininkių, kaip Džordana Butkutė mūsų šalyje daugiau nėra.
Tai - ypatingai talentinga ir ryški asmenybė“, - gražių žodžių Džorždžai negaili Ingrida ir priduria, kad Butkutės kūryba ir scenine veikla žavisi nuo mažų dienų.
Esu be galo laiminga, iš pačios Džordanos Butkutės gavusi gražiausius palinkėjimus, visokeriopą palaikymą ir, svarbiausia – palaiminimą, atliekant jos legendinę dainą.
Tad su pačia didžiausia pagarba, atsakomybe ir padėka „Dėl Tavęs“ dainuosiu iš visos širdies, nes ši daina man tokia ypatinga ir nepaprasta...“Operos žvaigždė K. Opolais Lietuvos operą išvadino neišvaizdžiu provincialiu teatriuku Pasaulinė operos žvaigždė Kristinė Opolais iš Latvijos atšaukė savo dalyvavimą koncertuose, skirtuose Latvijos nacionalinės operos 150-osios metinėms.
Protestuodama prieš Andrejaus Žagaro nušalinimą nuo Latvijos nacionalinės operos direktoriaus pareigų, ji atsisako koncertuoti Rygos scenoje ir ateityje, praneša portalas freecity.lv.
Dainininkė nusprendė nedalyvauti anksčiau planuotuose koncertuose rugsėjo 5 ir 6 dienomis, kuriuose turėjo atlikti Leonoros ariją iš Giuseppe Verdi operos „Likimo galia“.
Šiuo metu K. Opolais yra Amsterdame.
Nematau mūsų operos be Žagaro“, - pridūrė operos solistė portalui.
K. Opolais įsitikinusi, kad „turint tiek nedaug gyventojų, kaip pas mus Latvijoje, Andrejus padarė tikrą stebuklą: mūsų opera turi pačią aukščiausią reputaciją visame pasaulyje.
Jeigu ne jo asmeniniai ryšiai ir žavesys, ji būtų virtusi neišvaizdžiu provincialiu teatriuku, kaip tai nutiko Lietuvoje ir Estijoje.
O šiandien nusipelnę artistai dirba operoje už kapeikas tik todėl, kad Žagaras moka išlaikyti komandą, o pasaulinio lygio solistai sutinka dainuoti tėvynėje vien asmeniškai paprašius direktoriui.
Prieš vienuolika metų K. Opolais pradėjo dirbti Latvijos nacionalinės operos chore.
Po dviejų metų talentinga dainininkė buvo pastebėta ir debiutavo Miuzetės vaidmenyje („Bohema“), vėliau tapo pagrindine Liza „Pikų damoje“.
Iš pradžių spektaklio režisierius A. Žagaras K. Opolais įtraukė tik į trečiąją sudėtį, tačiau per premjerą dvi pagrindinės solistės dėl skirtingų priežasčių dainuoti negalėjo, užtat 25 metų Kristinė puikiai suvaidino visuose šešiuose spektakliuose.
„Jauni ir labai talentingi dainininkai iš viso pasaulio prašo manęs Žagaro kontaktų, kad patektų į jo perklausas ir pasirodytų mūsų operoje.
Pažiūrėkite, kas nutiko su viena geriausių pasaulio operų – Vienos opera – kai jie pakeitė vadovybę.
K. Opolais stebisi, kad Operos vadovavimas patikimas „kažkokioms puikioms damoms“, turėdama omenyje į naująją Nacionalinės operos valdybą paskirtas rinkodaros specialistę ir Rygos verslo mokyklos dėstytoją Inesę Eglitę ir LTV kultūros programų redaktorę Dainą Markovą.
Todėl kad man Nacionalinė opera – tai Andrejus Žagaras“, - reziumuoja K. Opolais.O jau šį penktadienį grupė geriausiu laiku pasirodys vilniečiams ir miesto svečiams „Vilnius Music Week“ festivalio programoje.
„TWNKL“ koncertas įvyks rugsėjo 6 d., 20 val., Vinco Kudirkos aikštėje.
Naujoje mūsų dainoje galima išgirsti ir „Daft Punk“, ir Chromeo, ir „Justice“, ir 80-ųjų gitarų įtakų“, – sako grupės emocinis lyderis, muzikantas Jurgis Didžiulis.
Jam pritaria ir iki puikumo nušlifuoto grupės skambesio vedlys - muzikantas Marius Leskauskas: „Kas klausė šio gabalo demo įrašą, jame išgirdo Michaelio Jacksono „Thriller“ garsų.
Taip pat penktadienio koncerte jie atliks ir senuosius savo kūrinius, tik šiek tiek perdarytus.
Jau gerą dalį vasaros kasdien sėdime studijoje ir repetuojame“, – pasakoja J. Didžiulis.
Prie grupės prisijungė ir trečiasis narys – Stepanas Bitus.
„Stepanas turi nepriekaištingą skonį ir labai gerai jaučia šokių muziką.
To ir norėjome“, – šypsodamiesi naująjį narį pristato Jurgis ir Marius.
„TWNKL“ susikūrė 2009 m. kaip pabėgimo sklandis keliems muzikantams, kurie troško kūrybinio išsilaisvinimo.
Noras kurti klubinę muziką, skirtą atlikti ir klausytis gyvai, kaip mat išskyrė juos iš kitų tuometinių grupių Lietuvoje.Hiphopo duetas „Dee & Kamy” koncertą surengs nakvynės namuose Prieš kelis mėnesius duris atvėrę nakvynės namai „Jamaika“ tampa atvirų žmonių ir kultūrinių renginių vieta.
Praėjusią savaitę „Jamaikos“ gyventojai ir svečiai mėgavęsi dviejų džiazo grupių iš Norvegijos ir Danijos koncertais, šį ketvirtadienį – rugsėjo 5d., 20val., galės išgirsti senosios hiphopo mokyklos dueto „Dee & Kamy” kūrybą.
„Dee & Kamy“ duetas buvo suformuotas 2007-ųjų žiemą.
Panašią muzikinę liniją išlaiko tik grupės iš už Atlanto, kurios ir padarė didžiausią įtaką šiam lietuviškajam kolektyvui, tai „Marley Marl“, „Gang Starr“, „Main Source“, „Eric B & Rakim“, „Pete Rock & CL Smooth“, „Big Daddy Kane“ bei daugelis kitų.
2010 metų“Pravda” apdovanojimuose „Dee & Kamy“ laimėjo“Geriausio metų video klipo” bei“Geriausios metų muzikinės grupės” titulus, o 2011 metų alternatyviuose“T.Ė.T.Ė” apdovanojimuose skynė“Hip-Hop” nominacijos laurus.
Po koncerto savo muzikinės kolekcijos plokšteles suks visuomenininkai - repo ledi Milda Metlovaitė ir „Skęstutis Disco Cox“.
Su „Poliarizuotais stiklais” – atgal į 9-ąjį dešimtmetį Lakuoti bateliai, sušiaušti plaukai bei garinti, išblukę džinsai – tai viskas, ko reikia, kad rugsėjo 7 d., šeštadienį, laiko mašina galėtumėte persikelti į 9-ą dešimtmetį ir įsitikinti, jog jūsų tėvai mokėjo linksmintis ne prasčiau už jus.
9-asis dešimtmetis su kurtinančiu trenksmu ir ryškiomis neoninėmis šviesomis sugrįžta į „Brodvėjaus“ klubą jau šį savaitgalį.
9-ojo dešimtmečio aprangos kodo griežtai laikysis visas „Brodvėjaus“ personalas.
„Brodvėjus“ taps devintam dešimtmečiui būdingu gyvos muzikos klubu,tad vakaro svečiai jausis tarsi nusikėlę atgal į praeitį.
Grupė ir jos lyderis Šarūnas Mačiulis - „Šaras“, ilgiau nei 25 metus užtikrintai“vairuoja” Lietuvos roko muzikos traukinį.
„Poliarizuoti stiklai“ – absoliutus lietuviško 9-ojo dešimtmečio simbolis, kurio istorija siekia net 1980 metus.
Dar neturėdami pavadinimo, keli vaikinai pradėjo koncertuoti tuometinio Vilniaus valstybinio pedagoginio instituto diskotekoje.
Papūtus permainų vėjams, seni geri bičiuliai vėl susibūrė Vilniuje 1986 metų rudenį, pasivadino“Poliarizuotais stiklais” ir taip prasidėjo legendinė jų kelionė į didžiąsias Lietuvos scenas.Šeštadienį
„Brodvėjaus“ lankytojai turės unikalią progą prisiminti kultines šios grupės dainas: „Poliarizuoti stiklai“,“Superfinalas”,“Mėlynakė Stasė”,“Meilės laiškučiai”,“Dėdė Petras”,“Aloyzas“,“Festivalis”,“Aleliuja”.
Rugsėjo 7-osios vakarą klubo svečiai kartu galės traukti ir teminio vakarėlio himną - „Medžiai be lapų“.
Pasibaigus koncertui, 9-asis dešimtmetis klube tęsis iki ryto su DJ Titu ir stilinga šiam laikotrapiui būdinga šokių muzika.
Vakarėlio šeimininkai primena, kad rudens sezono atidarymas su „Poliarizuotais stiklais“ - tai dar ir puiki galimybė į klubą atsivesti savo tėvus.„9-asis dešimtmetis buvo maištingų sielų metas, būtent tai šiandien jungia praeitį su dabartimi“, - prisiminti viduriniosios kartos jaunystės laikus kviečia „Brodvėjaus“ renginių organizatoriai.
Organizatoriai apgailestauja, kad rugsėjo 6 d., penktadienį, „Brodvėjuje“ neįvyks planuotas Vaido Baumilos akustinis koncertas, kuris nukeliamas į spalio 11 dieną.
Šį penktadienį klube prie mikrofono stos Linas Adomaitis ir gitaristas Andrius Murencevas – „Paco“.
Klubo lankytojai pirmieji turės išskirtinę galimybę išgirsti po vasaros „iškristalizuotą“ ir atnaujintą dainininko L. Adomaičio koncertinę programą.
Į JAV emigravęs buvęs E. Vaitkevičės mylimasis Fergizas priverstas gyvenimą pradėti nuo nulio Buvęs burleskos Lietuvoje pradininkės Eglijos Vaitkevičės širdies draugas ir vadybininkas Laimas Fergizas emigravo.
Rugpjūčio pabaigoje vyras išvyko į Ameriką.
Buvęs E. Vaitkevičės mylimasis ir vadybininkas laimėjo Žaliąją kortą ir jau spėjo įsikurti Niujorke.
„Amerikoje atsidūriau laimėjęs Žalią kortą.
Manhetenas mane „veža“.
Tenka pradėti gyvenimą nuo nulio, bet man šis miestas įdomus, intriguoja“, – pagrindiniam Lietuvos naujienų portalui DELFI pasakojo L. Fergizas.
Lietuvis jau turėjo laiko apžiūrėti Manheteno dangoraižius.
L. Fergizas dalyvavo ir aktorių atrankoje.
Tiesa, šią vasarą į Angliją emigravo ir pati Eglija Vaitkevičė.
Žinoma moteris įsikūrė Londone, tačiau, kaip pati sakė DELFI, su Lietuva ryšių nutraukti neketina.
Eglija dar šio rugsėjo pabaigoje sugrįš, mat jau yra suplanavusi keletą darbų.
Pirmieji L. Fergizo įspūdžiai Niujorke – DELFI nuotraukų galerijoje:
V. Židonytė apie draugystę su R. Cavalli: tai - šeimyninė pažintis, paprastos atostogos Motinystės atostogų nuotaikomis gyvenanti grožio konkursų organizatorė Vaida Židonytė, prieš metus susilaukusi pirmagimės ir išrinkusi jai Dievo motinos vardą, nesididžiuoja pažintimis su pasauliui puikiai pažįstamomis garsenybėmis.
Viena tokių asmenybių, su kuria Vaidos šeima bendrauja ir atostogauja drauge – mados dizaineris Roberto Cavalli.
Tačiau apie ryšius su garsenybe V. Židonytė pasakoti kuklinasi.
Mano šeima nelabai suprastų, jeigu apie tai girčiausi“, – DELFI prasitarė V. Židonytė.
Galų gale, yra mergaitės, kurios padeda man su knyga“, – apie knygos rašymą, kuri prekyboje pasirodyti turėtų prieš šių metų žiemos šventes, pasakojo Vaida.
Pasiteiravus, kur daugiausiai laiko praleidžia žinoma moteris, V. Židonytė pasakojo, kad daug jos darbų vis dar - Lietuvoje.
„Aš Lietuvos negaliu apleisti dėl darbinių reikalų.
Daugiau laiko leidžiame Monake dėl mano mažosios.
Juk turime kažkur nusėsti, kad ji galėtų eiti į darželį, o vėliau ir į mokyklą“, – mintimis dalijosi Vaida.
Pastaruoju metu V. Židonytė gyvena Monte Karle, tačiau pagrindiniai jos darbai - Lietuvoje ir Milane.
Bet kaip aš dažnai sakau: kai nori - gali“, – pasakojo V. Židonytė.Bėdų dėl narkotikų turintis krepšininkas L. Odomas užsidarė į reabilitacijos kliniką Lamaras Odomas sutiko gydytis nuo priklausomybės narkotikams, rašo "US Weekly".
Žiniasklaida jau rašė, jog dėl narkotikų vos neiširo jo santuoka su Khloe Kardashian, neseniai jam atimtos vairavimo teisės.Atskleistas dar vienas K. Niemycko talentas Ketvirtadienio vakarą į šokių namų BG atidarymą atėjusieji stebėjo įspūdingą reginį – sceną okupavo fatališkosios „Pop Ladies“ - šį kartą merginos ne vien dainavo – Katažina Niemycko atskleidė dar vieną savo talentą – paėmė į rankas gitarą.
Kiek vėliau į sceną sulipę vaikai šoko kartu su savo ne visai mokančiais šokti tėveliais, su, kaip kalbama, buvusiu mylimuoju Ryčiu Žvaguliu pasirodžiusi Eglė Jakštytė susirinkusiuosius suintrigavo ne vien savo dainomis.
Būtent taip nuosavoje studijoje puikiai jausdamasis, tačiau neslėpdamas jaudulio, viską ir planavo garsus choreografas Mantas Svirskys.
"Kviečiu šokti", "Pažadinta aistra", o šiuo metu ir intriguojantis "Romeo ir Džiuljeta" - dirbdamas šiuos darbus pajutau, kad jau pribrendau ir kažkam savo, vietai, kurią galėčiau vadinti namais, na šiuo atveju šokio namais“ – šypsojosi vakaro kaltininkas M. Svirskys ir tikino veiklos didžiuosiuose projektuose tikrai neatsisakysiantis, tiesiog šiek tiek koreguosiantis savo darbotvarkę.
Man norisi, kad šokio kultūra vis tik plistų Lietuvoje kuo plačiau“ – sakė M. Svirskys.
Vienos garsiausių Lietuvos grupių „Pop Ladies“ įkūrėja Natalija Bunkė sakėsi Manto talentą pastebėjusi ir įvertinusi jau seniai.
Mantas vertas pasieks jis tikrai daug“ – net neabejojo N. Bunkė.
Jos kolegė ir gera draugė Katažina Niemycko taip pat nestokojo gerų žodžių Mantui - „jei ne jis, šokių konkurso nebūčiau laimėjusi, kone kiekvienas šokis jo pastatytas ir sustyguotas, judesiai nušlifuoti, iki devinto prakaito dirbome visi, tačiau laimėjau tik su jo pagalba“ – skanaudama šventinį tortą tikino K. Niemycko.Paaiškėjo, kas Lietuvoje apšildys britų rokerius „Editors“ Patvirtinus vienos lyderiaujančių britų roko grupių „Editors“ koncertą Vilniuje, organizatorius kaip mat užplūdo vietinių ir kaimyninių šalių grupių siūlymai apšildyti žymiuosius britus.
Tačiau neseniai paaiškėjo, kad grupė atvyksta su savo naujais numylėtiniais, belgais „Balthazar“, kurie spalio 2 dieną ir gros prieš „Editors“ koncertą menų fabrike „Loftas“.
Paklausiau jų įrašų – tai tikrai jau nebepradedanti grupė, muzikaliai jie pažengę gerokai toliau”, – sako „Lofto“ vadovas muzikantas ir prodiuseris Victoras Diavara.
Žinoma, prie jau dviejų šios grupės albumų sėkmės ir fakto, kad juos keliauti kartu kviečia tokia įsitvirtinusi grupė kaip „Editors“, prisidėjo amerikiečių prodiuseris Noah Georgesonas.
Iki to jis dirbo su tokiomis muzikos įžymybėmis kaip „The Strokes“ Adam Green ar Devendra Banhart.
Daugiau nei 10 metų kuriantys ir koncertuojantys „Editors“ yra pripažinti kaip gyvai viena efektingiausiai skambančių grupių Europoje šiuo metu.
Jau spalio 2 d. „Editors“ turo autobusas kartu su belgais „Balthazar“ prisišvartuos Vilniaus Naujamiestyje.
G. Ivanauskas gavo darbą TV eteryje Jau rugsėjo 29 d. startuosiantis LRT šokių projektas „Šok!“ šiandien pristatė pirmuosius du projekte teisėjausiančius profesionalus.
Projekto prodiuseris Saulius Urbonavičius-Samas lankydamasis laidoje „Laba diena, Lietuva“ atskleidė, jog prie teisėjų stalelio sėdės vieni geriausių Lietuvoje šokio meno profesionalų – Birutė Letukaitė ir Gytis Ivanauskas.
„Nepaprastai džiugu, kad prie mūsų prisijungė ryškiausi Lietuvos šokio menininkai.
O jie neabejotinai tokie – ir Birutė Letukaitė, ir Gytis Ivanauskas – ne tik savo šokio teatrų įkūrėjai, daugybės spektaklių choreografijos autoriai, bet ir aukščiausiais Lietuvos apdovanojimais įvertinti menininkai“, – džiaugiasi prodiuseris S. Urbonavičius-Samas.
Kauno šokio teatro „Aura“ siela, šokėja, solistė bei choreografė Birutė Letukaitė už ilgametį indėlį į Lietuvos šokio meną yra net du kartus įvertinta „Auksinio teatro kryžiumi“.
B. Letukaitei jis buvo įteiktas 2007 ir 2013 m. Tuo tarpu šalia sėdėsiantis jaunas ir ambicingas, vietoje nenustygstantis šokio teatro „Gyčio Ivanausko teatras“ įkūrėjas, aktorius bei šokėjas Gytis Ivanauskas taip pat puikuojasi spektakliuose sukurtais vaidmenimis, pastatytų choreografijų tarptautiniais ir šalies įvertinimais.
Menininkas ne kartą nominuotas „Auksiniam scenos kryžiui” bei apdovanotas Lietuvoje ir užsienyje už sukurtus aukštos meninės vertės vaidmenis spektakliuose.
Mėnesio pabaigoje LRT prasidėsiančiame projekte iš viso teisėjaus 4 šokio profesionalai, kurie vertins „Šok!”
Kas talkins prie teisėjų stalelio Birutei Letukaitei ir Gyčiui Ivanauskui, turėtų paaiškėti visai netrukus.
– jau rugsėjo 29 d. tiesiogiai per LRT!Į televiziją grįžtanti A. Kilkuvienė: pašnekovui reikia sudaryti sąlygas pasijausti laisvu Po ilgos pertraukos į televiziją grįžta laidų vedėja Aušra Kilkuvienė.
Jai patikėtas atsinaujinusios „Lietuvos ryto“ televizijos laidos „Kitoks pokalbis“ vairas.
Laida startuos naujajame televizijos sezone, kurio premjera – jau spalį.
Tai įkvepia“, – teigia A. Kilkuvienė.
Taip bus ir su laidos pašnekovais: visi įneš kažką naujo, svarbaus, vertingo“, – laidą „Kitoks pokalbis“ pristato Aušra, vieną dieną laidos kūrybinės komandos paprašyta pasivaikščioti senaisiais Užupio stogais.
Paklausus, koks pokalbis A. Kilkuvienei yra pavykęs pokalbis, moteris nusišypso ir sako neketinanti išradinėti dviračio iš naujo.
Svarbiausia sudaryti sąlygas žmogui pasijausti laisvu“, – atvirauja A. Kilkuvienė.
Laidos metu vedėja A. Kilkuvienė kalbins šalyje žinomus ir įtakingus žmones, perspektyvius talentus, garsius savo sričių profesionalus.
Laidos premjera – jau spalio pradžioje tik „Lietuvos ryto“ televizijos eteryje.
45-tąjį gimtadienį švenčianti I. Gudelis apie vyro dovanas: Benui originalumo netrūksta Verslininkė Izolda Gudelis šiandien švenčia 45-tąjį gimtadienį.
Moteris DELFI pasakojo, kad sveikinimai pasipylė nuo pat ryto.
Tai kažkas nerealaus, nuotaika puiki“, - kalbėjo džiaugsmingai nusiteikusi moteris, penktadienį planuojanti didesnę šventę kartu su kolegomis.
Moteris artimiausius draugus pakvietė sekmadienį šventinių pietų viename restorane.
Ateina toks laikas, kai imi vertinti gerus pojūčius, gerą nuotaiką, nuoširdumą“, - DELFI kalbėjo pašnekovė.
Pasiteiravus, kokią gimtadienio dovaną įteikė sutuoktinis verslininkas Benas Gudelis, moteris teigė, kad iš vyro kiekvieną dieną susilaukia sveikinimų.
Benui originalumo tikrai netrūksta, jis moka nustebinti.
Šiandien esu labai laiminga, galima senti ir toliau, nebijau to“, - kalbėjo Izolda, visada stebinanti savo elegancija ir stiliaus pojūčiu.
Šventiniai I. Gudelis gimtadienio pusryčiai su kolegomis - DELFI nuotraukų galerijoje:
Šimukauskų vestuvės kainavo tiek, kiek viena O. Pikul suknelė Pastaraisiais mėnesiais Lietuvoje garsenybėms ištisai aidėjo vestuviniai varpai.
Susituokė dainininkė O.Pikul ir krepšininkas S.Jasaitis, dainininkės R. Ščiogolevaitė, G. Karaliūnaitė, A.Petrikytė, E. Anusauskaitė.
O praėjusį savaitgalį antrą kartą vedė ir aktorius M. Jampolskis.
Ir nors kai kurių įžymybių vestuvės buvo itin slaptos, LNK laida „KK2 penktadienis“ visus susekė, nufilmavo ir jau šį penktadienio vakarą 19.30 val. savo žiūrovams atskleis asmeniškiausias žvaigždžių vestuvių detales.
Kaip dainininkė Rūtos Ščiogolevaitės mama ir draugės reagavo sužinojusios, kad jos vyras Rolandas Damijonaitis net 7 metais jaunesnis?
Kuo žurnalistė Jurgita sužavėjo 17 metų vyresnį dainininką Arvydą Vilčinską?
Ar 41-erių metų dainininkė Adželika Petrikytė išties ruošiasi tapti mama?
Ir pagaliau kiek kainavo įspūdingosios O. Pikul bei S.Jasaičio tuoktuvės?
Atvirumu visus sužavės aktorius Ramūnas Šimukauskas ir jo žmona Roberta, atvirai prisipažinę, jog savo šventei jie išleido 20 000 litų.
Skaičiuojama, kad maždaug tiek kainavo vien vestuvinė Oksanos Pikul suknelė.
Vilniaus knygų festivalyje - detektyvinio romano „Vardas tamsoje“ pristatymas Spalio 11 d. šalies kino teatruose pasirodys pirmas po daugiau nei 25 metų pertraukos lietuviškas detektyvas „Vardas tamsoje“.
Agnės Marcinkevičiūtės režisuotas filmas sukurtas pagal to paties pavadinimo Renatos Šerelytės romaną, pirmą kartą išleistą 2004 metais ir susilaukusį didelio skaitytojų susidomėjimo.
Artėjant filmo premjerai Lietuvos rašytojų sąjungos leidykla nusprendė išleisti antrą knygos leidimą ir kartu su Vilniaus knygų festivaliu pristatyti jį plačiajai visuomenei.
Romano pristatymas, kuriame dalyvaus autorė Renata Šerelytė, filmo prodiuserė Živilė Gallego bei filme vaidinantys aktoriai Elvyra Žebertavičiūtė, Gintaras Liutkevičius ir kiti, įvyks Vilniaus knygų festivalio metu, rugsėjo 13 d., 20 val. Vilniaus dailės akademijos dizaino ir inovacijų centre „Titanikas“.
Susitikimą moderuos rašytojas, 2013 Metų knygos titulą pelniusio romano „Mano vardas – Marytė“ autorius Alvydas Šlepikas.
O štai režisierė A. Marcinkevičiūtė sprendimą kurti filmą pagal pristatomą knygą motyvavo taip: „Šis romanas jau seniai traukė lietuvių kinematografininkų dėmesį.
Knygos ir filmo „Vardas tamsoje“ veiksmas nukelia į 1995 metus.
Mažo Lietuvos miestelio viešbutyje įvykdyta jaunos merginos žmogžudystė iš pamatų supurto viso miestelio ir nusikaltimą tiriančios Tardytojos – pagrindinės veikėjos ir romano pasakotojos – gyvenimą.
Narpliodama nusikaltimą, Tardytoja prisiminimais nusikelia į tarybinių laikų Lietuvą, kuomet užgimė dramatiškai pasibaigę santykiai su paslapties skraiste gaubiamu Mokytoju.
Renatos Šerelytės romane savitai sulydyti modernios psichologinės prozos ir detektyvinės fabulos elementai, kuriama originali tikrumo ir vizijų atmosfera. G. Alijeva pademonstravo dailiai suapvalėjusį nėštukės pilvuką Antrojo kūdikio besilaukianti Goda Alijeva su draugais pasidalino nuotraukomis, kuriose ji demonstravo savo naujus pirkinius būsimam mažyliui.
Prieš trejus metus dukrelės Tėjos susilaukę Goda ir Rolandas Alijevai dabar nekantriai laukia į pasaulį ateisiančios sūnaus.
Tačiau po to, kai DELFI naujienų portalas pirmasis parašė apie tai, jog po Godos širdele spurda nauja gyvybė, atlikėja nebeslėpė savo džiaugsmo.
Antrosios atžalos besilaukianti grupės „69 danguje“ narė atrodo beprotiškai laiminga ir kaip visada spinduliuojanti žavesiu. M. Griffith džiaugiasi, kad jos duktė „Penkiasdešimt pilkų atspalvių“ vaidins seksualinių fantazijų vergę Melanie Griffith sako esanti labai laiminga ir didžiuojasi, kad jos duktė Dakota Johnson gavo pagrindinį vaidmenį bestselerio "Penkiasdešimt pilkų atspalvių" ekranizacijoje, praneša TMZ.com.
Antradienį DELFI rašė, jog ši aktorė vaidins Anastasią Steel, o Christiano Gray'aus vaidmuo atiteko Charlie Hunnamas.
Jei neskaitėte šios suaugusiems skirtos erotinės knygos, tuomet pranešime, jog A. Steel įsipina į aistringą romaną su turtuoliu Ch.
Pastarasis turi itin tamsių aistrų, tad Anastasiai tenka tapti jo seksualinių fantazijų verge.Santykių krizę su vyru išgyvenanti C. Zeta-Jones ramybės ieško bažnyčioje Aktorė Catherine Zeta Jones pirmą kartą pasirodė viešumoje po žinios apie sprendimą su vyru Michaelu Douglasu pagyventi atskirai.
Trečiadienį, rugsėjo 4-ąją, kino gražuolė buvo pastebėta prie bažnyčios Greniče, JAV Konektikuto valstijoje, skelbia ustjared.com.
Taip pat elgiasi ir jos sutuoktinis M. Douglasas, šiuo metu keliaujantis po Europą ir reklamuodamas savo naujausią darbą – juostą „Behind the Candelabra“. 
Tiesiog nusprendėme laikinai pagyventi atskirai“, -paaiškino M. Douglasas.Viešumoje vis rečiau sutinkama D. Martinėlė dėmesiu nesiskundžia: vyrai gatvėje man ploja Šviesiaplaukei Dianai Martinėlei duris į pramogų pasaulį atvėrė įspūdinga išvaizda.
„Iš viešumos tikrai nedingstu, tiesiog atsirenku į kuriuos renginius eiti“, - DELFI kalbėjo Diana.
Tai, kad D. Martinėlė yra įspūdinga moteris, galėtų patvirtinti dauguma vyrų.
Tačiau aš nelabai reaguoju į tokį dėmesį“, - DELFI kalbėjo moteris.
Jau kurį laiką D. Martinėlė pastebima su modeliu Simonu Baičiu. Vilniaus knygų festivalis: laikas susirūpinti, ką skaitome „Skęstančiųjų gelbėjimas – pačių skęstančiųjų reikalas“ – tokiomis nuotaikomis gyvena valstybės primirštos leidyklos.
Vilniaus knygų festivalio organizatoriai nepaiso liaudiškų posakių bei prietarų ir rugsėjo 13 d., penktadienį, renginį pradeda aktualia diskusija apie leidybos politikos situaciją Lietuvoje.
Diskusijoje apie kokybiškos literatūros leidybą dalyvaus įvairių šalies leidyklų darbuotojai, verslo ir mokslo žmonės bei Kultūros ministerijos atstovai.
„Nors per keletą metų ir padidėjo literatūros finansavimo biudžetai, tačiau rimtų knygų leidybos Lietuvoje klausimas išlieka probleminis ir atviras.
Neseniai buvo įkurta nauja institucija – Kultūros ir meno taryba, kuri administruoja kultūrai skiriamas lėšas.
Šis faktas – gera priežastis pokalbiui“, – teigia Gediminas Baranauskas, leidyklos „Kitos knygos“ direktorius ir vienas iš Vilniaus knygų festivalio organizatorių.Paskutinę
festivalio dieną, sekmadienį, Vertėjų sąjungos rengiamoje diskusijoje apie literatūros sklaidą bus svarstoma, kaip gerą, intelektualią literatūrą priartinti prie žmonių, kaip ugdyti jų skonį ir skaitymo kultūrą?
– svarsto Eurika Stogevičienė, viena iš festivalio organizatorių.
Architektai diskusijų cikle „Miesto skaitymai“ kalbėsis apie miesto erdvės kultūrą Lietuvoje.
Antrasis Vilniaus knygų festivalis sostinėje vyks rugsėjo 13–15 dienomis Vilniaus dailės akademijos dizaino inovacijų centre „Titanikas“ (Maironio g. 3). „Penkiasdešimties pilkų atspalvių“ gerbėjai nepatenkinti ekranizacijai atrinktais aktoriais „Penkiasdešimties pilkų atspalvių“ („50 Shades of Grey“) gerbėjai mėnesių mėnesiais bandė įsivaizduoti, kas galėtų vaidinti knygos ekranizacijoje, bet vakar pasirodę pranešimai apie būsimo filmo aktorius daugelį jų nuvylė.
Atrodo, kad mažiausiai 7 tūkst. gerbėjų pageidauja, kad pagrindinius vaidmenis atliktų Mattas Bomeris ir Alexis Bledel, rašo newser.com.
pasirašė peticiją, kurioje maldaujama prodiuserių Charlie Hunnamą ir Dakotą Johnson pakeisti M. Bomeriu bei A. Bledel.
Pasipiktinę gerbėjai užplūdo ir socialinį tinklapį „Twitter“, priversdami vieną iš prodiuserių parašyti atsakymą, skelbia „Hollywood Reporter“.
Svarbus talentas, tinkamumas, troškimas vaidinti, chemija su kitais aktoriais ir pan.“, - „Twitter“ atsakė Dana Brunetti.
Kai kurie asmenys netgi linkėjo D. Brunetti mirties, o kiti siuntė žinutes, pavadintas „NoMattNoAlexisNoMovie“ – „Be Matto, be Alexis - jokio filmo“. B. Nicholson savo gimtadienį atšventė priešais filmavimo kameras Jau nuo rugsėjo 8 dienos TV3 savo žiūrovus sekmadienio rytus kviečia leisti kartu su Beata Nicholson.
10 val. čia gardžiausiais aromatais ir gražiausiais lietuviškais atradimais dalinsis „Beatos virtuvė“.
Jau pirmoje laidoje Beata žiūrovus kvies kartu su ja atšvęsti gimtadienį ir naujo televizijos sezono pradžią.
Žiūrovai galės stebėti, kaip Beata nuo pat ryto ruošiasi šiai šventei, kokius patiekalus gamina savo svečiams.
Naujajame TV3 sezone kulinarinė laida „Beatos virtuvė“ taps B. Nicholson vaizdo tinklaraščiu, kuris žiūrovus skatins džiaugtis gyvenimu, nesvarbu, ar stovime virtuvėje prie puodų, ar keliaujame į prabangų restoraną.
Beata rinksis ją dominančias laidos temas, leisis jų vedama per visą Lietuvą ir, žinoma, gamins.
„Beatos virtuvės“ vedėja gamins tai, ką mėgsta visa Lietuva, gamins iš to, ką galima rasti beveik kiekviename šaldytuve, tik pridės nemažą žiupsnį fantazijos ir drąsos.
„Kaip ir anksčiau, daugiausia dėmesio bus skirta maistui, juk laida apie kulinariją, o ne apie chorinį dainavimą, – juokauja Beata.
Didžiausia šių metų naujiena ta, kad mano virtuve taps visa Lietuva.
Tai reiškia, kad aš neapsiribosiu savo studijos sienomis, pasiėmusi mobiliąją virtuvėlę keliausiu po įvairias Lietuvos vietas, bendrausiu su šalies žmonėmis, ir visa tai mane ir žiūrovus įkvėps naujoms idėjoms, receptams ir net darbams.
„Beatos virtuvės“ vedėja užsimena, kad antrąjį rugsėjo savaitgalį ji braidys po levandų laukus, augančius Lietuvoje, ir patars, kaip prasiturtinti meniu Prancūzijos pietinių regionų virtuvės receptais.
B. Nicholson šį rudenį kvies keliauti ir į Biržų rajoną, pas fantastiško grožio ir skonio daržoves ekologiškai auginančius ūkininkus bei kvies kartu su visa Dzūkija švęsti Grybų šventę ir prisigaminti skanumynų iš mūsų miškuose augančių grybų ir uogų. A. Jagelavičiūtė prisipažino per neapsižiūrėjimą paragavusi šuniškos dešros Kulinarijos receptų knygą išleidusi ir LNK laidos „Skonis“ teisėja tapusi menininkė Agnė Jagelavičiūtė jaučia didelę aistrą gaminti ir mėgsta eksperimentuoti virtuvėje.
Savaitgalį Agnė viešėjo pas draugus sodyboje ir per neapsižiūrėjimą paskanavo šunų dešros.
Penktadienį, 22 valandą išvažiuoju į draugės sodybą.
Ačiū Liūtui, karaliaus Karolio spanieliui“, - bičiuliams savo patyrimą pasakojo A. Jagelavičiūtė.
Kino centro „Garsas“ rudens sezoną atidarys trumpametražių filmų festivalis Rugsėjo 8 d. 15 val. 
kino centras“Garsas” visus kino mylėtojus ir jų draugus kviečia į tradicinį trumpametražių filmų festivalį „Aš+miestas=kinas“.
Pasak kino centro „Garsas“ direktorės Genės Pučinskienės, festivalis skirtas ir dar tik pradedantiems kino kūrėjams ir jau pažengusiems, svarbiausia, kad dalyvaujantys festivalyje savo idėjas norėtų išreikšti vizualia kalba.
Festivalio tikslas - suteikti erdvės ir galimybių jaunų ir jau pažengusių kūrėjų kūrybinėms interpretacijoms, skatinti kino kalbą naudoti asmeninei saviraiškai, požiūriui į pasaulį ar net socialinei pozicijai išsakyti“, - sako G. Pučinskienė.
„Aš+miestas=kinas“ festivalis prieš 9 metus startavęs kaip vienas iš Panevėžio miesto gimtadienio renginių, tapo žinomas visoje Lietuvoje.
Birželio 10-13 d. vykusiose intensyviose kūrybinėse dirbtuvėse, padedant kino profesionalams, dvi jaunųjų kūrėjų komandos mokėsi rašyti scenarijus, filmuoti bei montuoti ir sukūrė du trumpatrežius filmus „Don‘t Stick With It“ ir „Jonas“, kuriuos žiūrovai turės galimybę išvysti renginio metu.Apnuogintų pilvų karas: Jessie J prieš E. Watson Londone vyko kasmetiniai "GQ" apdovanojimai, kuriuose, kaip ir kiekvienais metais, raudonu kilimu žengia išsipusčiusios pasaulinio garso žvaigždės.
Šįkart renginyje apsilankė Emma Watson, Justinas Timberlake'as, Michaelas Douglasas, Rita Ora, Rosie Huntington-Whiteley ir kitos įžymybės.
Tiesa, kone daugiausiai mados policininkų dėmesio sulaukė dvi gražuolės: Jessie J ir Emma Watson, kurios pasirinko apdarus, apnuoginusius pilvukus. E. Vitulskienė naujame projekte demonstruos šokių įgūdžius ant ledo Operos solisto Merūno Vitulskio žmona Erika naująją LNK sezoną džiugins žiūrovus naujame šou.
Šią žinią pagrindiniam naujienų portalui DELFI patvirtino Erika Vitulskienė, tačiau kalbėti plačiau apie dalyvavimą projekte nerado laiko.
Aš gi nepasakiau dar savo vyrui“, - šou pristatymo video kalba E. Vitulskienė.
Šou reklamuojančiame klipe nusifilmavo ir šokėjas Tadas Rimgaila.
DELFI susisiekus su Tadu vyras patikino, kad dalyvauti projekte tikrai nežada.
„Projekto rengėjai tiesiog paprašė nusifilmuoti video, o aš sutikau“, - DELFI situaciją komentavo šokėjas.
Praėjusiame sezone T. Rimgaila vedė skandalingąjį šou „Šlovė ir turtai“.
Paklausus, gal vyras taps ir naujojo projekto vedėju, Tadas teigė nežinantis.
DELFI susisiekus su laidos prodiuseriu Laurynu Šeškumi vyras teigė, kad negalintis pakomentuoti, ką N. Bunkė veiks projekte.
Nors DELFI rašė, kad dainininkė šį sezoną lieka be darbo televizijoje, L. Šeškus mano, kad taip tikrai nenutiks: „Kol kas negaliu atskleisti, ką Natalija veiks projekte. T. Rimgaila atskleidė iki šiol niekam nežinomą savo silpnybę Pasitikintis savimi prieš kameras, stebinantis šokiais ant parketo ir drąsiai reiškiantis savo nuomonę – visa tai apibūdina žinomą šokėją ir renginių vedėją Tadą Rimgailą.
Juk dar "Žuvėdros" laikais tiek čempionatų ir pasirodymų vyko JAV, Rusijoje, visoje Europoje.
T. Rimgaila teigia, kad tai visuomet buvo sudėtingiausia ir baisiausia kelionių dalis.
Dėl savo baimės Tadui teko pakovoti su savimi ir prieš savo įmonės fotosesiją, kuri buvo numatyta viename prie Vilniaus esančių aeroklubų.
Pirmosios žvaigždės muzikiniame projekte susirėmė dėl Romeo ir Džiuljetos vaidmenų Ketvirtadienį prasidėjo TV3 projekto „Romeo ir Džiuljeta“ pirmieji filmavimai.
Vilniuje, Teatro arenoje žiūrovams ir komisijai buvo pristatytos dvi scenos iš naujai atgimusios roko operos „Romeo ir Džiuljeta“, kurią režisuoja Kęstutis Jakštas.
Filmavime dalyvavo ir kompozitorius, roko operos kūrėjas Kęstutis Antanėlis.
Dėl Romeo ir Džiuljetos vaidmenų į kovą pirmieji stojo aštuoni aukščiausių įvertinimų muzikiniuose šou sulaukę ir populiarumą pelnę dainininkai: Vaidas Baumila, Martynas Kavaliauskas, Ilja Aksionovas, Liepa Mondeikaitė, Jonas Čepulis.
Projekte taip pat savo jėgas išmėgino ir Dileta Meškaitė, Raminta Naujanytė, geriau žinoma Bjelle slapyvardžiu.
Šou dalyvių pasirodymus vertino komisijos nariai: kultinės roko operos „Meilė ir mirtis Veronoje“ Romeo vaidmens atikėjas, aktorius, režisierius ir bardas Kostas Smoriginas, Lietuvos operos primadona, Nacionalinės kultūros ir meno premijos laureatė, LMTA docentė Sigutė Stonytė, televizijos prodiuseris, muzikos šou profesionalas Dominykas Kubilius, aktorė, Džiuljetos vaidmens atlikėja Kristina Kazlauskaitė.
Žiūrovai scenoje turėjo unikalią galimybę išvysti pirmuosius muzikinius pasirodymus pagal šiuolaikinį K. Jakšto operos pastatymą.
Montekių ir Kapulečių šeimas scenoje įkūnijo ne tik choristai, bet ir visas būrys garsių aktorių bei atlikėjų: Viktoras Malinauskas, Aleksandras Ivanauskas-Fara, Larisa Kalpokaitė, specialų pasirodymą surengs aktoriai Juozas Gaižauskas, Darius Petkevičius, Aistis Mickevičius, Jokūbas Bareikis ir kiti.
Roko operos veikėjai nukėlė žiūrovus į šiuolaikinį "Romeo ir Džiuljetos" pasaulį - vaizdo projekcijose buvo rodomos gatvių kovos, kurios simbolizavo amžiną Montekių ir Kapulečių šeimų konfliktą.
Muzikinio šou „Romeo ir Džiuljeta“ vedėjai – dainininkė Vilija Matačiūnaitė ir Mindaugas Stasiulis.
Gimtadieniui dovanų – netikėta išvyka į Šiaurę„Esu gimusi ypatingą dieną - gruodžio 26 – ąją, per Kalėdas, tad su šventimu būna labai įvairiai,“ - šypsodamasi pasakoja grupės „Šarka“ narė, televizijos laidų vedėja Ingrida Kazlauskaitė, - „Gimus tokią dieną, taip jau gaunasi, kad savo gimtadienį švenčiu gal dešimt kartų“.
„Taigi draugė išsivežė mane į Laplandiją, ir tai kol kas yra pati įsimintiniausia tiek gimtadienio šventimo vieta, tiek dovana mano gyvenime“.
„O Laplandijoje važinėjomės ir haskiais įkinkytomis rogėmis, ir sniego motociklais, įspūdingai sutikome Naujuosius metus,“ – prisimena I. Kazlauskaitė.
Pati I. Kazlauskaitė gimtadienio dovanomis teigia siekianti suteikti įspūdžių ir gerų prisiminimų.
„Štai, pavyzdžiui, kolegai Edvardui Žičkui gimtadienio proga su kolektyvu „Šarka“ surengėme specialiai jam skirtą pasirodymą, kuris, tikiuosi, paliko puikių prisiminimų,“ – pasakoja I. Kazlauskaitė.
Šoko iš medžio užrištomis akimisProdiuserė ir renginių organizatorė Jurga Anusauskienė sako, kad jos gimtadieniuose paprastai netrūksta ekstremalių dalykų.
Tai buvo labai miela,“ – prisimena J. Anusauskienė, - „Tad šis gimtadienio šventimas man buvo vienas įsimintiniausių“.
Pasak J. Anusauskienės, nei per vieną jos gimtadienį paprastai netrūksta netikėtų, originalių dovanų ir siurprizų.
Dainininkės Evelinos Anusauskaitės mama juokauja, jog gimė išties protingai – balandžio 30 – ąją, kuomet diena po to paprastai būna nedarbo.
Pati sveikindama draugus J. Anusauskienė teigia nemėgstanti ir nedaranti to formaliai.
„Sveikindama ir dovanodama noriu pamaloninti žmogų labai asmeniškai – vienam bičiuliui renku smagią atrakciją, kitam – praktišką dovaną, tad viską darau atsižvelgdama į žmogų, kurį sveikinu, jo asmenybę ir pomėgius“, - teigia J. Anusauskienė.
Švenčia tik kas keletą metų „Gimtadienio šventimams didelės reikšmės neteikiu, švenčiu tik didesnius jubiliejus – aštuonioliktąjį, dvidešimtąjį ar dvidešimt penktąjį,“ - teigia televizijos laidų vedėjas Žygis Stakėnas, - „Tada jau stengiuosi kuo daugiau draugų sukviesti ir išskirtiniai paminėti.
Ž. Stakėnas teigia nesikuklinantis ir tiesiai pasakyti, ką norėtų gauti dovanų.
Jubiliejus kino prožektorių šviesojeTik jubiliejus švenčiantis sako ir kita TV ekranų žvaigždė – Vytenis Pauliukaitis.
Įsimintiniausia V. Pauliukaičiui buvo penkiasdešimtojo gimtadienio šventė.
Tai labiausiai ir įsiminė,“ – prisimena Vytenis Pauliukaitis.
Vertybės sveikinant su gimtadieniu kinta „Vis daugiau žmonių į dovanas žiūri ne kaip į daiktus, prisidedančius prie materialinio jubiliato gerbūvio, bet kaip į galimybę suteikti svarbiam žmogui išskirtinių įspūdžių ir emocijų,“ – teigia bendrovės „Gera dovana“ rinkodaros vadovas Martynas Navickas.
M. Navicko teigimu, iš dalies šiuos pokyčius lemia gerėjanti ekonominė gyventojų padėtis - vis daugiau jų didesnę dalį pajamų gali skirti savo ar artimųjų pramogoms ir pomėgiams.
33 gimtadienį atšventusi E. Santos: kuo toliau, tuo daugiau žmonių mane pažįsta iš vidaus Amerikoje gyvenanti lietuvė verslininkė Erika Santos penktadienį minėjo savo 33-iąjį gimtadienį.
Apie tai, kaip linksminosi šventės metu ir kokių dovanų sulaukė, Erika atvirauti nepanoro.
Norėčiau gimtadienį švęsti kartą per savaitę“, – DELFI kalbėjo E. Santos.
Erika nepanoro pasakoti apie gautas dovanas.
Šiemet E. Santos gimtadienio sveikinimai ėmė plaukti likus porai dienų iki šventinės dienos.
Taip pat naktį iš rugpjūčio 29-os į 30-ą mano telefonas netilo.
Ir iš Amerikos, ir iš Europos gavau begales žinučių ir šiltų palinkėjimų“, – pasakojo E. Santos ir pridūrė nesitikėjusi sulaukti tiek dėmesio telefonu, elektroniniu paštu ir socialiniuose tinkluose.Su skandalingu režisieriumi dirbantis A. Sakalauskas: pirmąkart per 30 metų ant mūsų niekas nešaukia Valstybiniame Vilniaus mažajame teatre pristatyta pirmoji 25-ojo teatro sezono premjera – vieno ryškiausių šiuolaikinio teatro režisierių Konstantino Bogomolovo spektaklis „Mano tėvas – Agamemnonas“.
Skandalingi pastatymai Režisierius, nuolat metantis iššūkį tradiciniam meno suvokimui ir teatro prigimties sampratai, inscenizacijai pasirinko Antikos tragiko Euripido kūrinius.
K. Bogomolovas laikomas vienu ryškiausių šiuolaikinės Rusijos ir Europos teatro kūrėjų.
Už savo unikalią kūrybą daugybę apdovanojimų pelnęs, visuose pagrindiniuose Maskvos teatruose dirbęs, šiuo metu turintis svarbių projektų Lenkijoje, Vokietijoje, Latvijoje, režisierius visada iššaukia aštrią publikos, teatro kritikų, visuomenės, politikų reakciją.
Dar pirmųjų repeticijų metu režisierius akcentavo, kad Euripido sukurta istorija jį domina ne dėl karo ar socialinių paralelių.
Palikdamas karą tik fonu scenoje vykstančiai istorijai, K. Bogomolovas koncentruojasi į tėvų ir vaikų santykių analizę ir sceninę genezę.
- Tokio spektaklio dar nesu statęs nei Maskvoje, nei kurioje kitoje šalyje.
Gimdytojai, ryjantys savo vaikus – tokia istorija nulemta Ifigenijai, pamatyta jos akimis, papasakota per jos personažą, galėtų tapti prasmine spektaklio „Mano tėvas – Agamemnonas“ ašimi“, - sako režisierius.
Inscenizacijos pagrindas – liūdna legenda apie tai, kaip achajai karo išvakarėse, nesulaukdami palankaus vėjo laivams plaukti, Aulidėje paaukojo deivei Artemidei savo vado Agamamenono dukterį Ifigeniją.
Ši auka davė pradžią didžiajai Agamemnono šeimos tarpusavio neapykantos ir žudynių dramai, sukrėtusiai visų Agamemnono palikuonių likimus.
Kaip akcentuoja Euripido kūrybos tyrinėtojai, dramoje „Ifigenija Aulidėje“ tragikas nesiima spręsti globalių lemties problemų ir sutelkia dėmesį tik į jaunosios Ifigenijos dvasines kančias mirties ir išsigelbėjimo sandūroje.
Euripidui nerūpi ir nuosekli mito plėtotė, nes jis mite ieško opiausių momentų, turinčių sąšaukų su tikrove.
Šie tragiko kūrybos principai labiausiai imponuoja režisieriui K. Bogomolovui.
Spaudos konferencijoje dalyvavo režisierius K. Bogomolovas, teatro vadovė Greta Cholina, scenografė Larisa Lomakina, aktoriai Valda Bičkutė, Arūnas Sakalauskas, Vaida Būtytė.
Spektaklyje taip pat vaidina Elžbieta Latėnaitė, Mantas Vaitiekūnas.
Sunku papasakoti, bet tai labai keistas spektaklis ir esu labai laimingas, kad šis režisierius atvažiavo pas mus parodyti, kad yra kitoks teatras ir požiūris į jį, - sakė A. Sakalauskas.
Tokios darbo specifikos mūsų teatre iki šiol nebuvo ir esu dėkinga režisieriui iš visos širdies, kad jis čia atvažiavo statyti spektaklio“, - sakė V. Būtytė.
Laukia keturios premjeros Vilniaus mažajame teatre režisieriaus K. Bogomolovo premjera „Mano tėvas – Agamemnonas“ rugsėjo 13 ir 14 dienomis pradės 25-ąjį teatro sezoną.
Rugsėjo 29 d., spektaklis dalyvaus Tarptautinio Vilniaus teatro festivalio "Sirenos" programoje.
Iš viso Mažojo teatro žiūrovų laukia keturios premjeros.
Statomi du spektakliai pagal lietuvių literatūros klasikų - Kazio Binkio „Generalinė repeticija“ ir Juozo Tumo Vaižganto „Dėdės ir dėdienės“ kūrinius.
Taip pat laukia ispaniška F. G. Lorkos „Kruvinos vestuvės“ premjera.„Traškūs ir skanūs“ Kraak & Smaak: dabar turime daug daugiau galimybių daryti tai, kas patinka Naujas vakarėlių ciklas Tonite Sessions rudenį kviečia pasitikti kitaip.
Kol vieni dūsauja dėl pasibaigusios vasaros, kiti lieka pozityvūs ir ruošia avalynę rimtiems šokiams, nes rugsėjo 20 d. visi keliai veda į "Loftą".
Skambius lietuvių desanto Rembo (ZIP FM), Morkaus (Curly Music) bei Dariaus DU & Mr.Sweet (Tonite Radio) pasirodymus vainikuos pirmą kartą Lietuvoje grosiančių olandų Kraak & Smaak DJ setas, pagyvintas MC Berenice Van Leer atlikimu.
Kraak & Smaak su nekantrumu laukia pasirodymo "Lofte", siunčia šiltus linkėjimus ir atsako į kelis klausimus.
Viskas įsibėgėjo labai greitai, nes jau pirmieji mūsų kūriniai sulaukė puikių atgarsių - beveik iškart pasirašėme kontraktą su Didžiosios Britanijos leidybine kompanija Jalapeno.
- Kokia Kraak and Smaak pavadinimo reikšmė?
Pirmasis albumas Boogie Angst buvo sukurtas itin paprastai: naudojant pačias primityviausias kompiuterio operacines sistemas bei nesudėtingus muzikinius motyvus.
- Taip, ji Marko.
Pirmiausia į galvą šovė mintis apie Grace Jones ir Brian Ferry.
- Prisiminkime paskutinįjį Jūsų albumą "Electric Hustle".
- Šį albumą išleidome 2011 m., tad jau spalį nustebinsime naujuoju.
Lyginant su pirmaisiais, "Electric Hustle" albume yra daugiau originalių, elektronikos persmelktų dainų.
Naujame albume "Chrome Waves" bus daugiau house, disco, gal net dar daugiau elektronikos skambesio.
- Visada sulaukiame ypatingai gero palaikymo iš UK radio (Annie Nightingale, Pete Tong, etc.) ir iš vienos didžiausių JAV radijo stočių KCRW, tad tai tikrai geras ženklas.
Labas, Vilniau, tai pirmasis mūsų pasirodymas Lietuvoje, tad labai jo laukiame! K. Ivanova gimtadienio proga gavo paslaptingą kelionę: dar nežinau, kokie siurprizai užsienyje laukia Rugsėjo 6 dieną atlikėjų prodiuserei bei verslininkei Kristinai Ivanovai sukanka 26 metai.
„Gavau bilietą vienam asmeniui į Londoną.
Kol kas nieko nežinau, ką ten darysiu ir kokios staigmenos manęs laukia Jungtinėje Karalysteje.
Paslaptyje laikoma ir tai, kas su manimi vyks kartu“, - DELFI prisipažino Kristina.
Prieš išskrisdama į Londoną, trečiadienio vakarą sostinėje K. Ivanova paminėjo gimtadienį su savo draugais ir artimiausiais bičiuliais bei ta pačia proga pažymėjo savo antrojo grožio salono atidarymą.
Todėl šįvakar į salono atidarymą suvažiavo daug draugų iš Klaipėdos, Kauno, - DELFI pasakojo K. Ivanova.
Su gimtadieniu K. Ivanovos pasveikinti atvyko ir jos šeima – tėvai, sesuo Natalija Bunkė.
Bičiulės Ingrida Kazlauskaitė, Katažina Niemycko, Vaida Skaisgirė, Dainė ir Donatas Baumilos, Vaida Grikšaitė-Česnauskienė, Tadas Rimgaila, primarijus Nerijus Juška, balerina Kristina Tarasevičiūtė, Irena Marozienė, Mantas Petruškevičius.
Tiesa, Kristiną svečiai sveikino ne tik gražios asmeninės sukakties, bet ir antrojo salono atidarymo proga.
Iliuzionistas Mantas Wizardas padėjo salono šeimininkei perkirpti raudiną juostelę.
DELFI jau rašė, kad pati vakaro kaltininkė sau dovaną pasidovanojo dar prieš gimtadienį.
Kristina panoro įgyvendinti seną savo svajonę lankyti profesionalius makiažo kursus pradedantiesiems.
Pamačiusios vaizdo klipą, apsiverkė „Pikaso“ narių mamos Grupė „Pikaso“, praėjusią savaitę pristačiusi naujausią savo vaizdo klipą „Rugpjūtis“, kviečia trumpam žvilgtelėti į klipo filmavimo užkulisius ir su gerbėjais dalinasi video ir nuotraukomis iš filmavimo aikštelės.
„Pikaso“ iš karto žinojo, jog su savo gerbėjais norės pasidalinti įdomiausiomis klipo kūrimo detalėmis.
„Esame be galo patenkinti galutiniu kūrinio „Rugpjūtis“ vaizdo klipo rezultatu, tačiau jį pasiekti nebuvo lengva.
Turėjome skubėti, nes dirbome su operatoriumi, kuris dirba su daug projektų užsienyje, todėl Lietuvoje turėjo ribotą laiką.
Tempas buvo iš tikrųjų didelis“, - pasakojo Haroldas, Tomas ir Rokas.
Buvo suplanuota, jog finalinė klipo scena vyks pliaupiant lietui, tačiau komanda pagailėjo šioje scenoje vaidinusio grupės nario Roko, kuriam po šlapio dušo greičiausiai būtų tekę atsidurti ligoninėje.
Beje, pastarojoje teko pabuvoti klipo režisierių Mindaugui Bendžiui, kurio organizmas po šio filmavimo kibus į kitus darbus tempo tiesiog neatlaikė.. „Nors kai kuriose scenose montuotojams teko gerokai padirbėti ir užmaskuoti nuo nuovargio paraudonavusias mūsų akis, tačiau galutinis rezultatas buvo to vertas, - šypsojosi „Pikaso“ vaikinai.
– Per savaitę klipą „Rugpjūtis“ peržiūrėjo per 70 tūkst. gerbėjų.
Pamačiusios vaizdo klipą apsiverkė Roko ir Aistės mamos, kurios paprastai būna gana kritiškos.“
Filmuojant vaizdo klipą dainai „Rugpjūtis“, komanda padirbėjo taip, kad medžiagos užtektų ir dar keliems klipams.
Be jų rezultatas nebūtų buvęs toks, kokį matome dabar“, - sakė „Pikaso“ nariai.
S. Vergara – turtingiausia TV aktorė Antrus metus iš eilės Sofia Vergara išrenkama daugiausia uždirbančia TV aktore.
serialo „The Modern Family“ („Moderni šeima“) aktorė nuo 2012 m. birželio iki šių metų birželio uždirbo 30 mln. dolerių (78,6 mln. Lt).
„Forbes“ sudaryto turtingiausių TV aktorių sąrašo antroje vietoje esančių Kaley Cuoco (vaidino filme „The Big Bang Theory“) ir Marishkos Hargitay (vaidino seriale „Law and Order: SVU“) uždarbis gerokai mažesnis – abi uždirbo po 11 mln. dolerių (28,8 mln. Lt).
Ketvirtoje sąrašo vietoje – Tina Fey, Bethenny Frankel, seserys Kardashian, Melissa McCarthy ir Ellen Pompeo, jos uždirbo po 10 mln. dolerių (26,2 mln. Lt).Paskelbti pagrindiniai „Penkiasdešimt pilkų atspalvių“ ekranizacijos aktoriai E. L. James rado savuosius Anastasią ir Christianą!
Po nenuilstamų paieškų ir nesibaigiančių gandų apie atrankas jau patvirtinta, kad Dakota Johnson ir Charlie Hunnam vaidins Anastasią Steele ir Christianą Grey visų laukiamoje E. L. James knygos „Penkiasdešimt pilkų atspalvių“ („Fifty Shades of Grey“) ekranizacijoje, praneša usmagazine.com.
Pasiruoškite svarbiai naujienai..., - knygos autorė rašė rugsėjo 2 dieną.
- Džiaugiuosi galėdama jums pranešti, kad žavingoji Dakota Johnson sutiko būti mūsų Anastasia „Penkiasdešimties pilkų atspalvių“ ekranizacijoje“.
- „Penkiasdešimties pilkų atspalvių ekranizacijoje Christianu Grey bus puikusis ir talentingasis Charlie Hunnamas“.
Šaltinių teigimu, 23 metų aktorė D. Johnson – ji yra aktorių Melanie Griffith ir Dono Johnsono dukra – dėl savo naujojo vaidmens skraido padebesiais.
„Ji turėjo keletą susitikimų su prodiuseriais ir E. L. James.
Nors santykiai tarp Anastasios ir milijardieriaus Christiano Grey kupini seksualumo, vieno dalyko D. Johnson greičiausiai didžiajame ekrane neparodys.
D. Johnson savo karjerą pradėjo FOX seriale „Ben and Kate“, vėliau pasirodė tokiuose filmuose kaip „Susižadėję penkerius metus“ („The Five-Year Engagement“) bei „Nevykėliai po priedanga“ („21 Jump Street“).33
Hunnamas geriausiai žinomas savo vaidmeniu seriale „Anarchijos sūnūs“ („Sons of Anarchy“), kuriame vaidina nuo 2008 metų. J. Nicholsonas dėl pablogėjusios atminties baigia aktoriaus karjerą Aktorius Jackas Nicholsonas tyliai pasitraukė į pensiją, skelbia RadarOnline.com.
„Jackas išėjo į pensiją – be jokių fanfarų.
Tiesą sakant, 76 metų aktoriui pastaruoju metu buvo vis sunkiau įsiminti tekstus“, - teigia gerai informuotas šaltinis Holivude.
Triskart „Oskaro“ laureatas paskutinį kartą filmavosi 2010 metais juostoje „How Do You Know“ (Iš kur tu žinai?).
Karjerą Holivude J. Nicholsonas pradėjo XX amžiaus 6-ąjį dešimtmetį.
Iš pradžių jis dirbo pas animacijos legendas Williamą Hanną ir Josephą Barberą MGM animacijos studijoje.
Naujajame Džersyje gimęs vaikinas kine debiutavo 1958 metais nusifilmavęs nedidelio biudžeto dramoje paaugliams „The Cry Baby Killer“ – ten jam atiteko pagrindinis vaidmuo.
Bene įsimintiniausias J. Nicholsono vaidmuo buvo filme „Skrydis virš gegutės lizdo“ (One Flew Over the Cuckoo’s Nest).
Šaltinio teigimu, iš viešumos aktorius trauktis neketina, jis ir toliau noriai dalyvauja vakarėliuose, stebi mylimos krepšinio komandos Los Andželo „Lakers“ rungtynes.
Noriai prisijungs prie besiilsinčiųjų, pavyzdžiui, Seano Connery, draugijos“, - sako šaltinis. Soliaris pristato dainą su house muzikos tėvu M. Jeffersonu „Šiandien laimingiausia diena mano gyvenime.
Šiandien mano muzika įvertino ne tik Lietuvos klausytojai, bet ir užsienio įrašų kompanija, bei pasaulinio lygmens didžėjus“ – su džiaugsmu, apie naujienas kalba atlikėjas Soliaris.
House muzikos įrašų kompanija „Karmic power records“ iš Niujorko, kuri dirba su tokiais muzikos vardais, kaip Lenny Fontana – jo kuriama muzika skamba visuose geriausiuose pasaulio klubuose, daugybė pasirodymų didžiausiu muzikos šou televizijose.
Dee Wiz hip – hop ir R&B muzikos atlikėjas, didžėjus, kuris scena dalinasi su tokiais atlikėjais, kaip Justin Timberlake, Christina Aguilera, Eltonas Johnas, Wylclef ir Fiona Apple.
Marcus Knight didžėjus, kuris grojo kartus su Avicii, Calvin Harris, Laidback Luke, Tiesto, Pete Tong ir kitais.
Taip pat kiti atlikėjai, didžėjai Loris Conte, Chris Da Mentalist, Alessandro Otiz, Daniele Sexxx.
Ši kompanija pastebėjo ir Lietuvos atlikėją Soliarį.
Daina „Believe in Love“ įrašyta kartu su dažnai vadinamu House muzikos tėvu Marshall Jefferson, bei didžėju komanda House of Virus.
Didžėjus Marshall Jefferson gerai pažįstamas visame pasaulyje, dažnai vadinamas house muzikos tėvu, jis groja didžiausiuose pasaulio klubuose, o bendrus projektus yra padaręs su daugybe gerai žinomu pasaulyje atlikėjų, tokių kaip Benny Benassi, Kristi, Noosa Heads ir kitais, o šiandien šis didžėjus kartu su House of Virus ir atlikėju Soliariu pristatė dainą „Believe in Love“.
„Šį bendrą darbą su įrašu kompanija „Karmic power record“ didžėjumi Marshall Jefferson, didžėju komanda House of Virus ir atlikėju Soliariu, galima vadinti, didžiausiu muzikiniu projektu Lietuvoje“ – sakė atlikėjo vadyba.Festivalio „nowJapan‘13“ pristatyme – japonų atlikėjo daina Vilniui ir spalvingi persirengėliai Rugsėjo 10-15 d. japonų kultūros festivalio „nowJapan“ metu Vilnius ir Tokijas pulsuos vienu ritmu.
O pirmasis festivalio svečias japonų atlikėjas Hideki Sakomizu pristatė debiutinę dainą, įkvėptą pirmos pažinties su Vilniumi.
Festivalio savaitę įvyks trys visiškai skirtingų muzikos stilių koncertai Vilniuje ir vienas papildomas koncertas Kaune“, - žadėjo festivalio organizatorius Sergej Grigorjev.
Pirmasis į Lietuvą atvykęs festivalio svečias, jaunas japonų indie-folk muzikos atlikėjas Hideki Sakomizu festivalio konferencijoje pristatė dainą, kurią sukurti įkvėpė pirmas vakaras, praleistas Vilniuje.
Hideki Sakomizu ir japonų pianisto Yuki Deai koncertas įvyks š.m. rugsėjo 10 d. šv. Ketvirtadienį (rugsėjo 12 d.) visi Japonijos gerbėjai laukiami menu fabrike „Loftas“.
Čia netradicinio „Pecha Kucha“ paskaitų ciklo metu naujai atrasti Japoniją padės meno pasaulio atstovai, keliautojai ir muzikantai.
Po pasakojimų apie Japoniją „Loftą“ užpildys eksperimentinė japonų atlikėjų Yosi Horikawa ir Izumi Yamamoto muzika.
Yosi Horikawa yra „Red Bull Music Academy“ absolventas ir šiuo metu turuoja po Europą, pristatydamas kątik išleistą, bet jau šūsnies muzikos kritikų ir melomanų liaupsių sulaukusį, albumą „Vapor“.
„Šeštadienį, rugsėjo 14 d., vyks įvairiausios paskaitos.
Šeštadienį festivalio lankytojai bus kviečiami įvairiausiose dirbtuvėse savo pačių rankomis išmėginti rytų gėlių meno komponavimo Ikebana techniką, japonišką tapybą tušu Sumi-E, tradicines japoniškas poperiaus, medžiagos dekoravimo ir lankstymo technikas.
„Tiems, kas norės pasijusti tikro Tokijo gyventojo kailyje, pasiūlysime apsipirkti japoniškose parduotuvėlėse, dalyvauti japoniškose loterijose, žaisti tradicinius ir šiuolaikinius japoniškus stalo ir kompiuterinius žaidimus.
Repertuare galima išgirsti nuo melodijų iš tokių legendinių filmų kaip „Likimo ironija, arba po pirties“ bei „Septyniolika pavasario akimirkų“, „Abba“ hitų iki Čaikovskio ar Stravinskio kūrinių.
Papildomas „Hide-Hide“ koncertas įvyks rugsėjo 15 d. Kaune.
Rugsėjo 15 d., sekmadienis, – paskutinė festivalio „nowJapan“ diena.
Tą dieną įvyks persirengėlių konkursas „Cosplay“ ir jo dalyvių eisena Vilniaus senamiesčiu. T. Liutajeva gerbėjus pribloškė neatpažįstamai pakeitusi išvaizdą Aktorė Tatjana Liutajeva savo draugus pribloškė radikaliai pakeitusi šukuoseną.
Blindinių intelektą ginsime mitinguose ir Dumoje.
Niekada!“, – aktorei paviešinus nuotrauką, internete vienas po kito pasypylė bičiulių komentarai, tačiau T. Liutajeva į diskusiją nesileido.
T. Liutajeva daugybę metų puoselėjo tamsių plaukų šukuoseną.Breketus nešiojantis stilistas K. Rimdžius: žmogus pirmiausia turi turėti tvarkingus plaukus, šypseną ir batus Vienas garsiausių šalies stilistų Kęstutis Rimdžius jau pusantrų metų nešioja kabes.
"Galbūt man breketai nelabai matosi, todėl ne daug kam krito į akis, kad juos nešioju", - šypteli K. Rimdžius.
Tikrai nėra didžiausias malonumas jas nešioti, tačiau vardan norimo rezultato tikrai verta", - DELFI portalui sakė K. Rimdžius.Gerbėjų armiją internete subūrusi Ema pristato naują dainą ir vaizdo klipą Antradienį naują savo dainą „One Chance“ gerbėjams visame pasaulyje pristato dainininkė EMA.
Austrijoje gyvenanti lietuvė sako, kad ši daina užima ypatingą vietą jos širdyje.
Apie tai, kaip gimė ši romantiška baladė, kodėl klipas jai buvo filmuotas Baltijos pajūryje ir kaip šešiolikmetė atlikėja įgijo daugiau kaip 200 tūkst. gerbėjų, kalbėjomės su pačia EMA. - Ankstesnės tavo dainos „This Is Our Time“ ir „Get Up In My Face“ yra visai kitokios nei lyriškoji „One Chance“.
- Pati nuo ketverių metų gyveni Austrijoje, bet videoklipas šiai dainai nufilmuotas Baltijos pajūryje.
- Man labai patinka atostogauti Lietuvoje, visada ilsimės prie jūros.
Be to, Baltijos pajūrys – vienas gražiausių pasaulyje.
Ta proga dainą „One Chance“ norėčiau dedikuoti savo fanams iš Lietuvos, kurių vien Facebook‘e turiu per 30 tūkstančių!
Beje, šią savaitę atvyksiu į Lietuvą pristatyti dainos specialiai jiems.
Tada sulaukiau labai daug dėmesio ne tik Austrijoje, kur vyko žaidynės, bet ir kitose šalyse, nes žaidynėse dalyvavo jaunimas iš viso pasaulio.
Atskleistos A. Valentaitės grožio paslaptys: 12 valandų miego prieš vakarėlį ir dėmesys aprangai Artėjant didžiajai 150 metų mininčiai „Martini“ šventei, stilistė Asta Valentaitė, verslininkė Daina Bosas ir kostiumų dailininkė Agnė Jagelavičiūtė atskleidžia, kaip ruošiasi išskirtiniam vakarėliui.
Žinomiausios Lietuvos moterys neslepia: yra kelios auksinės taisyklės, kaip elgtis, kad būtum pastebėta šventės dalyvių ir, žinoma, fotografų.
Didžiajai „Martini“ sukakties šventei besiruošianti stilistė ir modelis Asta Valentaitė sako, kad pagrindinė jos grožio paslaptis – mažiausiai 12 valandų poilsio prieš šventę ir dėmesys aprangos akcentams.
A. Valentaitė nuolat stebi garsiausių mados namų kolekcijas ir iš jų semiasi idėjų, kokiu „prieskoniu“ papildyti šventei pasirinktą įvaizdį.
Pavyzdžiui, šįkart kvietime parašyta „puošnus kokteilis“, vadinasi, kasdieniai sijonai, kelnės, pūstos vakarinės suknelės čia netiks,“ – savo mintimis apie artėjančią šventę dalinasi A. Valentaitė.
Pasak jos, kitas būdas sužibėti – išskirtinumas: „Dėl to dažnai renkuosi ne Lietuvos parduotuvių siūlomus drabužius, o išskirtinius mūsų šalies ar užsienio dizainerių kūrinius.
Šventei pasirinkau mados namų „Elie Saab“ kurtą suknelę, kuri kaip tik šiuo metu keliauja iš Paryžiaus“.
Niekuomet abejingų nepaliekanti kostiumų dailininkė Agnė Jagelavičiūtė tikina, kad sužavėti aplinkinius gali kiekvienas, reikia žinoti tik keletą esminių taisyklių: „Norint nors trumpam tapti populiariu, būtina išlikti savimi.
Pati A. Jagelavičiūtė Operos ir baleto teatre rengiamoje šventėje puošis stilisto Kęstučio Rimdžiaus kurtais drabužiais: „Kęstu pasitikiu šimtu procentų.
Visuomet didžiulio dėmesio ir aplinkinių komplimentų sulaukianti verslininkė Daina Bosas prisipažįsta, kad renkasi, į kuriuos renginius eiti, nes kvietimų gauna kone kasdien.
Besiruošdama jubiliejinei puotai, D. Bosas atskleidžia savo slaptą ginklą, be kurio žavesys tiesiog neįmanomas: „Svarbiausia nejausti įtampos, būti ramiai, džiaugtis tuo, ką darai.
Rugsėjo 19–ąją sukaktis bus paminėta tarptautiniame renginyje prie Komo ežero Italijoje.
Į jį pakviestos pasaulinio lygio įžymybės, o svečiams koncertuos žvaigždė iš Didžiosios Britanijos Lily Allen.
Lietuvai atstovaus stilistė Asta Valentaitė ir Laurita Grigaliūnaitė. Lietuvos rusų dramos teatre – dar neregėtas „Eugenijus Oneginas” ir nauji aktoriai Lietuvos rusų dramos teatras rudenį pasitinka pagausėjusiomis aktorių gretomis ir vedinas plačių užmojų.
Dar iki Naujųjų metų žiūrovų laukia keturios premjeros ir teatro pastato šimto metų jubiliejaus šventė.
Rugsėjo viduryje prie teatro trupės prisijungs šeši jauni aktoriai, šiemet baigę studijas Lietuvos muzikos ir teatro akademijoje profesoriaus Jono Vaitkaus kurse.
Tai – Edita Gončarova, Jevgenija Karpikova, Jekaterina Makarova, Telmanas Ragimovas, Aleksandras Špilevojus ir Juliana Volodko.
Manau, kad nauji veidai visuomet sukelia smalsumą ir pažadina viltį”, – sakė J.Vaitkus.
Gruodžio 13-ąją publika išvys netradicinę „Eugenijaus Onegino“ premjerą.
Garsusis rusų romantiko Aleksandro Puškino kūrinys suskambės teatro scenai neįprasta Sergejaus Prokofjevo muzika.
Šiemet, minint 60-ąsias S.Prokofjevo mirties metines, kompozitoriaus „Eugenijui Oneginui“ parašyta muzika ir A.Puškino romanas teatro scenoje išvien skambės pirmą kartą Europoje.
Spektaklyje aktoriams bus patikėtas ne tik eiliuotas kūrinys, choro partijos, bet ir šokiai su baleto profesionalais – Baltijos baleto grupės šokėjais.
Jis bus atliktas ne visai taip, kaip norėjau – ne su gyvu orkestru – todėl daug kas keičiasi, bet realizuoti tokį kūrinį scenoje be galo atsakinga ir įdomu”, – sakė režisierius J. Vaitkus.
Pirmoji, „Junas ir Sofus arba Auksinis riteris“ – tai „Auksinį scenos kryžių“ pernai pelniusio spektaklio „Stebuklingoji kreidelė“ antroji dalis.
Kūrinį pagal norvegų rašytojos Zinken Hopp pasaką stato režisierė Olga Lapina.
Rugsėjo 15-ąją spektaklis pradės naująjį teatro sezoną ir bus rodomas lietuvių bei rusų kalbomis.
Inscenizuodami italų rašytojo Gianni’o Rodari’o pasaką „Ledų rūmai“, artistai pasitelks lėles.
Dramos aktoriams tai nauja patirtis, todėl spektaklį kurianti lėlių teatro režisierė ir aktorė iš Baltarusijos Margarita Sasim pradėjo nuo kelias savaites trukusių mokymų.
Spalio 17-ąją įvyks aktoriaus Vladimiro Serovo režisuoto kūrinio „Žvirblio lizdas“ premjera.
Spektaklyje, skambant gyvai muzikai ir aktorei Rasai Rapalytei meistriškai atliekant milijonus sužavėjusias Edith Piaf dainas, publika išvys neįprastą pasakojimą.
Spalio 21-25 dienomis teatras minės savo pastato šimto metų jubiliejų.
Jono Basanavičiaus gatvės tryliktuoju numeriu pažymėtame name pastarąjį amžių buvo įsikūręs ne vienas šalies teatras, o 1917 m. čia įvyko Lietuvių konferencija, išrinkusi Lietuvos Tarybą šalies nepriklausomybei pasiekti.
Kiekvieną vakarą žiūrovus kvies visų didžiausių čia kadaise dirbusių teatrų spektakliai, tarp kurių – ir Lietuvos nacionalinio operos ir baleto, Lietuvos nacionalinio dramos bei Vilniaus jaunimo teatro.
Lenkų dramos periodą pažymės Arnoldo Šyfmano vardo lenkų teatras, atvyksiantis iš Varšuvos.
Šventę užbaigs šiemet keturis „Auksinius scenos kryžius“ pelnęs Lietuvos rusų dramos teatro spektaklis „Eglutė pas Ivanovus“.
Pasak J.Vaitkaus, teatras kruopščiai renkasi naujas pjeses bei režisierius, siekdamas išlaikyti gyvą ryšį su žiūrovu ir toliau tobulėti profesine prasme.
Pavasarį publiką turėtų pasiekti Williamo Shakepeare‘o „Karalius Lyras“, „Demetrius-Borisas Godunovas“ pagal Friedrichą Schillerį ir A.Puškiną, Michailo Bulgakovo „Zoikos butas“ ir Valerijaus Briusovo „Ugninis angelas“.
Naujasis, 68-asis, Lietuvos rusų dramos teatro sezonas prasidės rugsėjo 15-ąją.
Lady Gaga prisipažino prieš pasirodymus mieganti su savo batais Žmonės turi daug ir įvairių talismanų.
Lady Gaga su gerbėjais pasidalino savo paslaptimi: pasirodo, ji prieš pasirodymus miega su batais... "Visada prieš pasirodymą miegu su savo šokių batais.
Mes nebe Kanzase, mes gyvename ARTPOP (taip vadinasi naujausias dainininkės albumas).Vieši E. Dragūno pažadai padėti vėžiu sergančiai moteriai ir liko tik pažadais 48-erių žagarietė Danutė Malakauskienė prisipažįsta: šventai tikėjo, kad kovoje su sunkia liga – trečios stadijos gimdos kaklelio vėžiu, jai padės žinomo Lietuvos dainininko Egidijaus Dragūno, žinomo kaip Selas, paramos fondas.
Egis sel“, darbo neturinti moteris, auginanti 13 metų dukrytę ir gyvenanti iš 554 litų invalidumo pašalpos ir 130 Lt išmokos iš Vaikų fondo, suskubo į greitųjų kreditų bendrovę pasiimti 2 tūkst. litų paskolą, kad galėtų nusipirkti ir kuo greičiau pradėtų vartoti gydytojų po chemoterapijos rekomenduotus brangius maisto papildus.
Po ne vienos savaitės laukimo ir vilties, rugpjūčio 27-ąją SMS žinute dainininkas Danutę informavo – „Man fondas neduoda tų pinigų, sako, kad valstybė kompensuoja tuos vaistus“.
Viltį suteikė dainininkas Selas Žagarietė Danutė Malakauskienė gimdos kaklelio vėžiu susirgo prieš trejetą metų.
Po chemoterapijos seansų, respublikinės Šiaulių ligoninės Onkologijos klinikos onkologė chemoterapeutė patarusi naudoti skystą ryklio kremzlių ekstraktą, seleną, geležį...
Tiek, kiek visa Danutės neįgalumo pensija.
13-metė Danutės dukra interneto platybėse aptiko mėgiamo savo dainininko Egidijaus Dragūno, žinomo kaip Selas, paramos fondo adresą ir telefoną.
Danutė nieko nelaukusi su Selu susisiekė – ir telefonu kalbėjo, ir SMS žinutėmis susirašinėjo.
Egis sel“, „Pakentėkit truputį...“; „Sutarta, ten ir pasimatom...“
Kai suteikta tokia viltis, Danutė nutarė negaišti – gydytis jai reikia dabar, šią valandą, todėl drąsiai pasinaudojo greitųjų kreditų bendrovės paslauga – pasiėmė 2 tūkst. litų paskolą ir prisipirko vaistų.
Mąstė logiškai: jai finansinę paramą netrukus suteiks Selas ir ji su kreditų bendrove tuoj pat atsiskaitys.
Bet Danutė tų rekomenduotų papildų daugiau nebeturi iš ko įsigyti.
Šių metų liepos 16-ąją straipsnyje „Klaipėdos policija nepradės tyrimo dėl E. Dragūno incidento kine teatre“ pats dainininkas teigia: „Šį savaitgalį (liepos 20-ąją – Autorės pastaba) koncertuosime Žagarės vyšnių festivalyje, tačiau nulipę nuo scenos turėsime kur kas svarbesnę misiją.
E. Dragūno labdaros fondas vienai vėžiu sergančiai ir 13-metę dukterį auginančiai moteriai įteiks čekį, – portalui DELFI sakė E. Dragūnas.
Danutė Malakauskienė patikina: tikrai, sutarta, kad jiedu susitiks Žagarės vyšnių šventės metu, po Selo koncerto.
Skambinu po tų dviejų-trijų dienų – sako, gal galit į Vilnių atvažiuoti, reikia pasirašyti dokumentus.
– nevilties ašaras redakcijoje braukė Danutė Malakauskienė.
Su dainininku Egidijumi Dragūnu susisiekti pavyko telefonu, kuris nurodytas informaciniuose portaluose prie E. Dragūno paramos fondo.
Lygiai iš to paties telefono numerio žagarietei D. Malakauskienei ir buvo siunčiamos aukščiau minėtos, vilties suteikiančios žinutės.
Todėl ne mano ir ne mano fondo reikalas tos moters bėdos... – sakė E. Dragūnas, teigęs, kad daug tūkstančių yra išdalijęs sunkiomis onkologinėmis segantiems vaikams gydyti.
Gal E. Dragūnas turėjo omeny šių metų vasario 24 d. LTV laidą „Bėdų turgus“, kurioje visokeriopos paramos prašė ir mūsų herojė Danutė?
„Gyvenime taip nebedaryčiau“, – TV laidoje sakė D. Malakauskienė apie savo klaidą eiti skolintis į banką... „Jei ne atsinaujinusi liga, būčiau išvažiavusi į užsienį ir tą skolą grąžinusi“, – „Sidabrei“ sakė serganti žagarietė, kuri nebežino, kur gydymuisi prašyti paramos.
Nacionalinis dramos teatras sezoną pradeda nuo Holokausto tragedijos Lietuvos nacionalinis dramos teatras pristatė 74-ojo sezono premjeras.
Daugiausiai dėmesio buvo skirta Tadeuszo Słobodzianeko dramos „Mūsų klasė“ spektakliui, kurį režisuoja Yana Ross.
1941 metais mažame Lenkijos Jedvabnės kaime daržinėje žydus sudegino jų kaimynai.
Pirmiausiai vykome į Varšuvą, kur pasižiūrėjome ten pastatytą spektaklį ir pradėjome kalbėtis apie jį su pjesės kūrėju, - apie spektaklio „Mūsų klasė“ idėjos gimimą pasakojo Lietuvos nacionalinio dramos teatro meno vadovas Audronis Liuga.
Tai ne Šekspyras, Moljeras ar Čechovas.
„Tokių tragedijų buvo ne vien Lenkijoje, bet ir kitose Holokaustą išgyvenusiose šalyse.
Teatro trupė bendravo su žmonėmis, nukentėjusiais per Holokaustą, aktoriai buvo vežami į Holokausto vietas Lietuvoje.
Viena tokių – Švenčionėliai, kur, rodosi, netgi žemuogių pievelė persisunkusi mirtimi“, - pastebėjo teatro atstovė Daiva Šabasevičienė.
Kaip bebūtų liūdna, po 5-10 metų tokio pokalbio jau nebebus ir XX amžius bus tik istorija.
Iš esmės tai jau yra mirusi klasė, nes paskutinis šios istorijos žmogus mirė 2003 metais.
Todėl kiekvienas aktorius vaidina personažą taip, lyg tas istorijas pasakotų dvasios, - išdavė spektaklio „Mūsų klasė“ režisierė Yana Ross.
- Ir ši istorija nėra apie Lenkiją.
Spektaklyje vaidmenis kuria tiek vyresniosios kartos teatro legendos, tiek jaunoji aktorių karta: Vaiva Mainelytė, Gediminas Girdvainis, Mariu Repšys, Toma Vaškevičiūtė, Miglė Polikevičiūtė, Ramūnas Cicėnas, Rimantė Valiukaitė, Monika Vaičiulytė, Monika Bičiūnaitė, Aldona Janušauskaitė, Daumantas Ciunis, Dainius Jankauskas, Tadas Gryn, Paulius Tamolė, Algirdas Gradauskas, Tomas Žaibus, Valerijus Jevsejevas.
Šešios premjeros Naujajame Nacionalinio dramos teatro sezone žiūrovų iš viso laukia šešios premjeros: "Mūsų klasė", "Atžalynas", "Kosmosas", "Nuošaly", "Barikados" ir "Broken Heart Story".
Menininkai iš užsienio, kurie dirbs mūsų teatre šį sezoną, tikiu, gali įpūsti naujovių“, - neabejoja A. Liuga.„Sirenos“: meilės ir mirties fantasmagorija gruziniškame „Makbete“ Rugsėjo 26 d. prasidėsiantis dešimtasis Vilniaus tarptautinis teatro festivalis „Sirenos“ šiemet žiūrovams užsienio programoje pristatys ir režisieriaus Davido Doiašvilio pagal Williamo Shakespeare‘o pjesę pastatytą spektaklį „Makbetas“.
Jis bus rodomas spalio 3 d. 18.30 val. 
Lietuvos nacionalinio dramos teatro Didžiojoje salėje.
„Režisierius ir jaunų aktorių trupė profesionaliai valdo dramos medžiagą ir patį vyksmą scenoje, – teigia „Sirenų“ meno vadovė Audra Žukaitytė.
Doiašvilio interpretacijoje Makbetas tampa savo laiko, sistemos, aplinkybių ir jausmų įkaitu – tai dėl savo tikslo kovojantis asmuo, priverstas brautis pro šiurpią kasdienybės mistiką ir tapti sukrečiančių įvykių liudininku bei kaltininku.
Gruzinų režisierius Makbetui suteikia absoliučią teisę elgtis nežmoniškai, o temperamentingi gruzinų aktoriai scenoje kuria jaudinančių akimirkų seką.
Chrestomatinė Makbeto tragedija gruzinų režisieriaus pateikiama ir kaip romantinė istorija: čia, šalia tamsos ir kraujo bei baisiausių žmogaus pojūčių, tokių kaip pavydas ar kerštas, egzistuoja ir deginanti bei aistringa meilė.
Makbetas ir jo ledi spektaklyje virsta savotiškais Bonnie ir Clyde’u – jie vienas kitam yra ir atrama, ir paspirtis siekti tikslo, pateisinančio net ir nežmoniškas priemones.
Tačiau, eliminuodamas bet kokią lyriką, D. Doiašvilis susieja mylimuosius ne meilės saitais, o mirtimi.
Spektaklis jau sėkmingai dalyvavo ne viename tarptautiniame festivalyje, o viename iš jų, vykusiame Rijekoje, Kroatijoje, pelnė du trečdalius galimų apdovanojimų – už geriausius spektaklį, režisūrą, aktoriaus ir aktorės darbus, scenografiją, kostiumų dizainą, muziką ir publikos simpatijų prizą.
Kaip teigia Rijekos universiteto Filosofijos fakultete profesoriaujantis dramaturgas Darko Gašparovićius, Davido Doiašvilio „Makbetas“ yra „aukštos klasės estetikos teatrinio įvykio pavyzdys, visuose segmentuose atliekamas tobulai“.
Rusijos hip-hopo grupė „Kasta“ į Vilnių sugrįš lapkritį Visų laikų garsiausia Rusijos repo grupe tituluojamo kolektyvo „Kasta“ ilgai lauktas koncertas mūsų šalyje įvyks lapkričio 14 d. „Teatro arenoje“ Vilniuje.
Tai bus antrasis kultinės grupės pasirodymas Lietuvoje.
2012 m. pirmą kartą sostinėje apsilankę „Kasta“ reperiai sulaukė didžiulio susidomėjimo – tąkart muzikos gerbėjai išpirko visi bilietus.
Viena tituluočiausių ir produktyviausių repo grupių pasaulyje „Kasta“ nariai Vladi, Shim, Hamil, Zmei ir DJ Hobot į Lietuvą grįš dar kartą įrodę, kad yra vieni geriausių repo ir hip-hopo muzikos pasaulyje.
Birželį išdalintuose svarbiausiuose Rusijos muzikos apdovanojimuose „Muz-TV 2013“, kolektyvas antrą kartą istorijoje buvo paskelbtas „Geriausiu hip-hopo projektu“.
Oficialioje savo „Twitter“ paskyroje, reperiai pasidalino naujienomis, kad jau kuria naujas dainas, kurias netrukus bus galima išgirsti ir koncertuose.
Scenoje daugiau nei 15 metų Neabejotinai tituluočiausias ir produktyviausias Rusijos repo ir hip-hopo muzikos kolektyvas „Kasta“, kuris „Teatro arenos“ pamatus sudrebins jau lapkričio 14 d., susikūrė Rusijos pietuose, Rostove prie Dono.
Visi keturi pagrindiniai grupės reperiai Vladi, Shim, Hamil ir Zmei yra gerai žinomi ne tik kaip „Kasta“ nariai, bet ir kaip solo atlikėjai, įvairių projektų dalyviai.
„Kasta“ muzikinio sindikato branduolio pagrindine dalimi esantis Vladi užaugo intelektualų šeimoje – jo motina yra profesorė, o tėvas – verslininkas.
„Iki 13 metų buvau eilinis rostovietis, mokiausi matematikos klasėje, šokau čečiotką, klausiausi „The Beatles“ muzikos ir grojau gitara“, – senus laikus prisimena Vladi, vėliau susižavėjęs hip-hopu ir repu.
Būtent jis subūrė kelis draugus ir 1999 m. savo bute įrengtoje studijoje įrašė pirmąjį albumą „Trechmernyje rifmi“ (liet.
k.: „Trijų dimensijų rimai“).
Nusistovėjus pagrindinei sudėčiai, tikru lūžiu kolektyvo istorijoje tapo 2002 m., kada pasirodė albumas „Gromche vody, vyshe travy“ (liet.k.: „Garsiau už vandenį, aukščiau už žolę“), iš kurio dideliais hitais tapo net keletas kūrinių.
Dar po dviejų metų grupė triumfavo muzikos kanalo „MTV Russia“ apdovanojimuose, kur laimėjo „Best Rap/Hip-Hop Project“ kategorijoje.
Nuo tada muzikinis sindikatas „Kasta“ be konkurencijos karaliauja repo ir hip-hopo scenose ne tik Rusijoje, bet ir visoje Rytų Europoje.
Įtakojo ir Lietuvos hip-hopą „Kasta“ turėjo didžiulę įtaką Baltijos šalių hip-hopo muzikos raidai.
Tai patvirtina ir patys garsiausi Lietuvos repo ir hip-hopo grandai – „G&G Sindikato“ nariai Svaras, Mamania ir Pushaz, „Despotin‘ Fam“ lyderis Vaiper ir repo duetas Dee&Kamy.
Pushaz, manantis, kad „Kasta“ turėjo didžiausią įtaką visam slaviškam repui, teigia: „Jie turi keturis tekstų kūrėjus, kurių technika nenusileidžia, o kartais netgi lenkia daugelį amerikietiškų kolektyvų.
Man patinka, kad „Kastos” kūryboje prabangūs automobiliai, pinigai ir moterys nėra aktualios temos“.
Svaras neslepia, kad būtent „Kastos“ kūrybos dėka jis vėl susidomėho rusišku repu.
„Be abejonės, tai viena įdomiausių grupių šioje šalyje“, – tvirtina grupės „G&G Sindikatas“ frontmenas Svaras.
Jam antrina „Despotin‘ Fam“ grupės lyderis Vaiper, kurio nuomone, „Kasta“ yra ypatingo muzikos skambesio ir šviežio požiūrio repo grupė.
„Skambesys ir kitoks požiūris – būtent tai lėmė, kad Rostovo miesto alternatyvios muzikos kolektyvo muziką tyrinėju jau ilgą laiką.
Man ypač įsimintini „Kasta“ idėjinio vado Vladi soliniai albumai, palikę neišdildomą įspūdį”, – sako Vaiper.
„Grupės „Kasta“ visi albumai yra labai skirtingi, tačiau tuo pačiu ir susiję, turintys bendrą liniją.
Smagu, kad grupė lieka ištikima savo skambesiui, nepaisant to, jog Rusijoje šiuo metu populiari kiek kitokia hip-hopo subkultūros pakraipa”, – savo mintimis dalinasi tituluočiausias Lietuvos hip-hopo plokštelių meistras Mamania.
K. Brazauskienė tapo TV laidos teisėja 43 metų darbo stažas visuomeninio maitinimo įstaigose.
Naujajam LNK šou „Skonis“ žūtbūt reikėjo jos unikalios patirties.
Ne iš karto, bet tvirtai Kristina Brazauskienė priėmė iššūkį – tapti viena iš didžiausio kulinarinio šou „Skonis“ teisėjų kartu su „Stiklių“ bendrasavininkiu Romu Zakarevičiumi, virtuvės šefu Liutauru Čepracku ir kulinarinio dienoraščio ir knygos autore Agne Jagelavičiūte.
Pomėgis gaminti Kristinai gimė dar mokykloje.
Šviesiausios dienos jos gyveni me - pusryčiai, pietūs ir vakarienės su amžinatilsy prezidentu Algirdu Mykolu Brazausku.
Iki šiol atsimenu Algirdo žodžius: „Kriste, tau didelis pliusais kaip moteriai, kad tau patinka gaminti.
Kristina nebijo prisipažinti, kad vis dėlto išliko lietuviškos virtuvės šalininkė.
Jeigu einu mieste ir pamatau restoraną, reklamuojantį cepelinus, praeinu, bet grįždama tuo pačiu keliu vis tiek užsuku – negaliu atsispirti“, - juokiasi Kristina.
Kristina prisipažįsta – ją jaudina laukiantis susitikimas su naująja karta.
„Jaunimas turi savo skonį, savo stilių, jaunoji karta išbandė restoranus ne tik Lietuvoje, bet ir užsienyje.
Laukia nuotykiai“, - nusišypso K. Brazauskienė, pirmą kartą į televiziją žengianti ne svečio, o laidos šeimininko amplua.Filmo „Laiškai Sofijai“ autorius kitąmet pristatys naują, Lietuvoje filmuotą juostą „Gitel“ Lietuvai naują tautos genijaus, dailininko ir kompozitoriaus Mikalojaus Konstantino Čiurlionio gyvenimo ir meilės istorijos interpretaciją filme „Laiškai Sofijai“ pristatęs britų kino kūrėjas Robertas Mullanas turi kino mėgėjams gerų naujienų.
Scenaristas ir režisierius su komanda jau baigė naujojo filmo, istorinės dramos „Gitel“ filmavimus.
Nors juosta „Laiškai Sofijai“ Lietuvos kino teatruose dar rodoma tik pirmąsias savaites, ji jau spėjo sulaukti tūkstančių žiūrovų, susidomėjusių vieno iškiliausių lietuvių menininkų, M.K.Čiurlionio, likimu.
Šilti lietuvių ir užsienio peržiūrų svečių atsiliepimai paskatino R.Mullaną jau dabar paskelbti žinią apie naująją juostą.
Dramatiška „Gitel“ istorija buvo pradėta filmuoti dar vasarį.
Juostoje pasirodys keletas aktorių, matytų ir filme „Laiškai Sofijai“, o pagrindinį Gitel vaidmenį atliks Sofiją Kymantaitę įkūnijusi ir „Sidabrinės gervės“ apdovanojimui nominuota aktorė Marija Korenkaitė.
„Gitel“, kaip ir „Laiškai Sofijai“, nėra dokumentinis filmas, tačiau jis paremtas Lietuvos istorijos akimirkomis.
Pasak R.Mullano, naujosios juostos centre – tragediją išgyvenusių žmonių skausmas.
Pagrindinė herojė Gitel gyvena 1969-ųjų Sovietų Sąjungoje, tačiau prisiminimais vis grįžta į 1941-ųjų spalį, kai per vieną dieną buvo nužudyta net 10 tūkstančių žmonių, daugiau kaip pusė jų – vaikų.
Ji pati liko gyva per stebuklą, ją išgelbėjo paprasta Lietuvos kaimo moteris.
Visą savo gyvenimą po išsigelbėjimo Gitel grumiasi su ją slegiančiu kaltės jausmu – ji išgyveno, o jos tėvai ir seserys – ne.
Tačiau „Gitel“ yra ir meilės istorija, nes būtent meilė padeda herojams numalšinti įsisenėjusį skausmą ir nuraminti sielą.
Filme be M.Korenkaitės taip pat pasirodys Gediminas Storpirštis, Sakalas Uždavinys, Nikolajus Antonovas, Ramunė Skardžiūnaitė, Liubomiras Laucevičius ir kiti, o jaunąsias Gitel seseris įkūnijo Agna ir Miglė Petkevičiūtės.
Juosta kino teatrus turėtų pasiekti jau kitąmet. L. Imbrasienė prabilo apie sunkumus susilaukti antros atžalos: apie tai kalbėti būtina Naująjį sezoną laida "Padėkime augti" pradeda atviru pokalbiu su laidos vedėja Laura Imbrasiene apie ilgą kelią laimės link.
Jau šeštadienį 9.30 val. 
LNK eteryje startuosianti pirmoji šio sezono laida „Padėkime augti“ žiūrovams pateiks itin jautrų ir atvirą pokalbį su laidos vedėja Laura Imbrasiene.
10-metį sūnų auginanti Laura pasidalins nelengva ir daug kantrybės kainavusia patirtimi, planuojant antrąją atžalą.
Netrukus ant rankų savo džiaugsmą sūpuosianti Laura vis dar nedrąsiai džiaugiasi nueitu keliu svajonės link.
„Su sūnumi Mantu buvo viskas paprasta.
Ko tik neišbandėme, jau buvome beprarandą viltį...“, - atvirai laidoje pasakos Laura Imbrasienė.Skandalingoji žurnalistė R. Janutienė televizijoje turės partnerį „Sakoma, darbais, o ne žodžiais, Tėvynę mylime.
Mes ir patikrinsime, ar dažnai žmonių veiksmai sutampa su jų deklaracijomis, ar visgi jie tik dedasi susirūpinę valstybe ir žmonių gerove“, – tikina „Lietuvos ryto“ televizijos publicistinės laidos „Nuoga tiesa“ vedėja Rūta Janutienė.
Naujajame televizijos sezone, kurio startas – spalį, žurnalistei patikėtas ir dar vienos žurnalistinių tyrimų laidos – „Patriotai“ – vairas.
Tiesa, R. Janutienei analizuoti svarbiausius įvykius Lietuvoje padės istorikas, ilgametis žurnalistas, politikos apžvalgininkas Tomas Čyvas.
„Surasim Neringą Venckienę, atskleisime, kas daro didžiausią įtaką Prezidentei, demaskuosime tuos, kurie pelnosi iš masinės lietuvių emigracijos“, – sutartinai žada naujasis „Lietuvos ryto“ televizijos premjeros „Patriotai“ vedėjų duetas.
Paklausta, kodėl į komandą pasikvietė bene vieną ryškiausių savo oponentų, žurnalistė R. Janutienė akcentuoja: „Mano ir Tomo nuomonės išsiskiria beveik visais viešo ir neviešo gyvenimo klausimais.
T. Čyvas nepasitiki niekuo, ką sako žmonės, turintys valdžią, jis renka informaciją ten, kur niekas kitas nė nesugalvotų“, – akcentuoja R. Janutienė.
Žurnalistas, kuris imasi sunkiausio darbo – tyrimo – ir yra patriotas“, – tikina R. Janutienė drauge su naujuoju kolega T. Čyvu premjerinei „Lietuvos ryto“ televizijos laidai „Patriotai“ jau paruošę intriguojančių žurnalistinių tyrimų.
Naujojo „Lietuvos ryto“ televizijos sezono premjera – jau spalį!
Vienoje ložėje Slovėnijoje – Lietuvos elitas Ketvirtadienio vakarą krepšinio aistruolius prikaustė rungtynės tarp Lietuvos ir Makedonijos rinktinių.
Lietuvai svarbių rungtynių nepraleido ir Lietuvos verslo elito atstovai.
Ložėje rungtynes stebėjo milijonierius Tautvydas Barštys.
Kartu su verslininku už Lietuvos rinktinę sirgo profesionalaus sportinio pokerio žaidėjas Antanas Guoga, kuris, panašu, krepšinį žiūri labai emocionaliai.
Rungtynių nepraleido ir verslininkas Darius Gudelis, „Švyturys-Utenos alus“ generalinis direktorius Rolandas Viršilas, dienraščio „Lietuvos rytas” vyriausiasis redaktorius Gedvydas Vainauskas, LKF generalinis sekretorius Mindaugas Balčiūnas.
Rungtynes žiūrėjo ir Lietuvos krepšinio federacijos prezidentas Arvydas Sabonis su 16-mete dukra Aušrine, kuri kartu su tėvu išskrido į Slovėniją.
Aušrinė, išreikšdama palaikymą žaidžiantiems lietuviams, žandą papuošė Lietuvos vėliava.
Legendinio krepšininko A. Sabonio duktė taip pat neabejinga krepšiniui, mat žaidžia jį nuo mažų dienų.
Aušrinė kartu su mama Ingrida, kuri 1988 metais yra pelniusi „Gražiosios vilnietės“ titulą, prieš metus demonstravo dizainerio Juozo Statkevičiaus „Pavasaris-vasara 2012“ kolekciją.Po pertraukos į eterį grįžta M. Sėjūnas Naujajame BTV sezone jau nuo rugsėjo 16 dienos startuos šou „Prajuokink mane“.
Pirmoji naujiena – vedėjas aštrialiežuvis Algis Ramanauskas.
O antroji – vienas iš rimtai rūsčios komisijos narių tapo seniai eteryje nematytas aktorius ir gerai žinomas televizijos veidas Mindaugas Sėjūnas.
Po ilgos pertraukos į eterį grįžtantis Mindaugas Sėjūnas jau penketą metų slepiasi už kadro – yra LNK laidos KK2 vykdantysis prodiuserius.
„Mane prajuokinti yra labai lengva: maža nereikšminga smulkmena, mimika ir aš jau kvatojuosi“, – šypsodamasis pasakoja naujasis BTV „Prajuokink mane“ komisijos narys.
Mindaugas Sėjūnas neslėpė savo entuziazmo naujajam projektui.
Profesionaliam artistui M.Sėjūnui labai dažnai tenka stoti prieš žiūrovus ir stengtis juos prajuokinti.
Juokinti yra rimtas ir labai sunkus darbas“, – asmenine patirtimi dalijosi M. Sėjūnas.
Naujasis BTV „Prajuokink mane“ komisijos narys M.Sėjūnas atskleidė savo silpnąsias vietas: „Man labai smagu žiūrėti į įvairius personažus, tačiau svarbu, jog vaidinantis žmogus tikėtų tuo ir nuoširdžiai juoktųsi iš savo pokštų.
Mindaugas Sėjūnas būsimus dalyvius įspėja turintis labai didelę patirtį juoko srityje ir jam yra žinomi bene visi lietuviški anekdotai.Į Lietuvą atvykstantis O. Pogudinas: ne aš pasirinkau romansus, o jie mane Vienas geriausių Rusijos romansų atlikėjų Olegas Pogudinas jau po mėnesio nudžiugins savo gerbėjus Lietuvoje.
Jau du dešimtmečius populiarus atlikėjas, kurio gastrolių maršrutai driekiasi toli už Rusijos sienų, spalio 9-ąją savo talentu stengsis sužavėti Vilniaus kongresų rūmuose susirinkusią publiką.
Unikalaus tembro balsą turintis dainininkas Lietuvos publikai pristatys naują programą, kurią atliks su kameriniu orkestru.
Olego Pogudino balsas puikiai žinomas visiems, kurie domisi rusiškais romansais ir šiuolaikinėje scenoje skambančiomis liaudies dainomis.
Pastarųjų žanrų kūriniai sudaro didžiąją dalį Olego repertuaro, į kurį įeina ir karo laikų melodijos bei dainos, sukurtos pagal Rusijos literatūros klasikų eiles.
Nusipelnęs Rusijos artistas, muzikinės premijos „Triumf“ laureatas jau sulaukdavo ovacijų, kai dar nė nebuvo baigęs vidurinės mokyklos.
Dar vaikystėje radijo ir televizijos choro solistu tapęs berniukas koncertavo didžiausiose tuomečio Leningrado salėse, jo balsas skambėjo radijo ir televizijos bangomis, o žiniasklaida mažąjį Olegą lygino su italų garsenybe Robertino Loreti.
Jau tada buvo aišku – Olegas yra gimęs scenai.
Dar 1987-aisiais, būdamas devyniolikos, jis surengė pirmąjį koncertą žinomame dainuojamosios poezijos klube „Vostok“.
Olegas studijavo teatro, kino ir muzikos meno institute, kurį 1990-aisiais baigė su pagyrimu.
Trejus metus jis vaidino Sankt Peterburgo Didžiajame dramos teatre – įrodydamas, kad jo talentas turi daug spalvų.
1991-aisiais parduotuvėse pasirodė pirmasis Olego įrašytas romansų albumas „Zvezda liubvi“ („Meilės žvaigždė“).
Per porą metų kalbos apie dainininką pasklido po visą Rusiją – prisidėjo ir dvejos jo surengtos gastrolės Švedijoje, kurios publika ir žiniasklaida liaupsino ypatingai jautrų Olego muzikos atlikimą.
Netrukus pasipylė kvietimai koncertuoti ir filmuotis televizijoje – apie Olegą Pogudiną ir jo muziką sukurti net šeši TV filmai.
1997-aisiais festivalio“Rusijos angeliškasis balsas“ komisijai nekilo klausimų, kas yra labiausiai vertas laureato titulo.
Titulas, taikliai apibūdinantis Olego Pogudino vokalą, jį lydi iki šiol.
Rusijoje sunku surasti atlikėją, kurio koncertai ir įrašai žavėtų tokią skirtingą auditoriją – nuo dvasininkų iki bohemos atstovų, nuo romantiškai nusiteikusių jaunuolių iki jų močiučių.
Olegas pelnytai vadinamas rusiškų romansų tradicijų gaivintoju.
XXI-ame amžiuje jis sėkmingai įrodinėja, kad romansai, kadaise laikyti kameriniu žanru, puikiausiai skamba ir didžiulėse salėse, o norinčių šios muzikos klausytis yra tūkstančiai.
Dainininko veikla vadinama vienu ryškiausių tikrosios šiuolaikinės Rusijos kultūros reiškinių.
Šiandien atlikėjo biografijoje – per dvidešimt albumų, muzikiniai projektai, skirti Aleksandro Vertinskio, Bulato Okudžavos ir kitų didžiųjų scenos dainių kūrybai.
Didžiąją dalį laiko koncertams ir įrašams skiriantis menininkas jo randa ir pedagoginei veiklai – nuo 2007-ųjų yra Sankt Peterburgo teatro akademijos docentas.
Dainininkui skirta daugybė apdovanojimų, tarp jų – Sankt Peterburgo 300 metų jubiliejaus medalis.
Mane įkvepia XIX amžiaus poezija, mėgstamiausios Dostojevskio eilutės, nuostabus Anos German atlikimas.
Lyrinės dainos yra apie tai, apie ką svajoji, o ne apie tai, su kuo kovoji“, - sako Olegas Pogudinas.
Rusijos spauda, nagrinėdama šio atlikėjo fenomeną, pabrėžia puikius vokalinius duomenis, išskirtinį tembrą, nepriekaištingą skonį renkantis repertuarą ir puikų atliekamos muzikos suvokimą.
Tačiau Olego pasirodymuose labai svarbus yra ir bendravimas su publika – dainininkas tai daro itin galantiškai ir nuoširdžiai, be mažiausio lašo dirbtinumo ar bandymų pataikauti.
Spalio 9-ąją ja pagaliau mėgautis galės ir Lietuvos publika.Po avarijos humoristas H. Mackevičius išvežtas į ligoninę Vienas iš laidos „Dviračio šou“ įkūrėjų Haroldas Mackevičius pirmadienį pateko į avariją.
V.Kudirkos - Z.Sierakausko gatvių sankryžoje, vairuodamas motorolerį „Vespa“, nesuvaldė jo ir nuvirto.
DELFI susisiekus su H. Mackevičiumi vyras atsakė, kad apie asmeninį gyvenimą interviu nedalina. 2013-ųjų P. Abukevičiaus premija – V. Mikolaičio „Pavienėms bitėms“ LRT klube pirmadienį įteikta Petro Abukevičiaus premija už geriausią metų filmą apie Lietuvos gamtą.
Ji šiemet skirta žemaičiui Valdui Mikolaičiui už filmą „Pavienės bitės“.
„Pavienės bitės“ – tai intriguojantis trijų dalių pasakojimas apie šių bičių biologiją, namų kūrimą ir rūpinimąsi savo palikuonimis.
Kasmetinę Petro Abukevičiaus premiją 1998-aisiais įsteigė Aplinkos ir Kultūros ministerijos ir Lietuvos nacionalinis radijas ir televizija garsiam režisieriui ir operatoriui, gyvosios gamtos dainiui Petrui Abukevičiui atminti ir siekiant skatinti tęsti jo misiją – kurti filmus apie gamtą.
Šiandien pagal susiklosčiusią tradiciją ji įteikta Lietuvos radijo ir televizijos klube pažymint Petro Abukevičiaus gimtadienį (rugsėjo 8 d.).
Premiją laureatui įteikė steigėjų atstovai – aplinkos viceministras Linas Jonauskas.
Vertinimo komisija, kuriai vadovavo televizijos žurnalistė Dalia Kutraitė, laurus vieningai skyrė Valdo Mikolaičio filmui.
Komisiją sudarė 5 nariai: Aplinkos ministerijos Gamtos apsaugos departamento Biologinės įvairovės skyriaus vyriausiasis specialistas Selemonas Paltanavičius ir Visuomenės informavimo skyriaus vyriausioji specialistė Raimonda Karnackaitė, Kultūros ministerijos Meno ir kūrybinių industrijų politikos departamento Profesionalaus meno skyriaus vyriausioji specialistė Vaida Andriukaitytė, LRT TV filmų studijos prodiuserė Renata Petrauskaitė ir Lietuvos kino centro Filmų sklaidos, informacijos ir paveldo skyriaus vedėja Liana Ruokytė-Jonsson.
„Visus komisijos narius, net žinomą gamtininką Selemoną Paltanavičių, laureato filmas apstulbino.
Jis nurungė kitus penkis pateiktus filmus, kurie, beje, irgi verti susidomėjimo“, – sakė Dalia Kutraitė.
Šiemet į Petro Abukevičiaus premiją taip pat pretendavo Vyto Plytniko ir Arvydo Urbos „Dubysos spindesiai“, Inesos Kurklietytės „Didysis pabėgimas“, Justino Lingio ir Vyto Jankevičiaus „Ekosistemų architektai“, Eugenijaus Ostašenkovo „Kazimieras Skuja“ ir Eugenijaus Drobelio „Atgimstančios palios“.
Valdas Mikolaitis – keturioliktasis Petro Abukevičiaus premijos laureatas.
Pirmasis P. Abukevičiaus premija buvo apdovanotas ir dukart pamečiui ją pelnė žinomas dokumentinių filmų apie gamtą autorius Vytautas Jankevičius ir jo kūrybinės grupės nariai Romantė Vyšniauskienė bei Vidmantas Blažys (1999 ir 2000 m.).
2001 m. laureatais tapo Vytautas Vitkauskas ir Kęstutis Verbickas, 2002 m. – Gintautas Alekna, 2003 m. – Birutė Bražinskaitė, Selemonas Paltanavičius ir Kastytis Mačiūnas, 2004 m. – Eugenijus Drobelis ir Jonas Bilinskas, 2005 m. – Kęstutis Verbickas.
2006 m. laurai vėl atiteko Vytautui Jankevičiui, 2007 m. – Mindaugui Survilai, 2008 m. – Eugenijui Drobeliui, 2009 m. – Eugenijaus Drobeliui ir Vytautui Vitkauskui, 2010 m. – Vytautui Jankevičiui, 2011 m. – Mantui Jancevičiui.
Pernai Petro Abukevičiaus premija penktą kartą buvo skirta Vytautui Jankevičiui.Faktai, kurių nežinojote apie Viną Dieselį Nepagaunamas bėglys, pavojingiausias žudikas ir nepalaužiamas karys, kuris sugeba išlikti net planetose, kur gyvybei, regis, nebėra jokių sąlygų.
Tai – Rydikas.
Ir jis sugrįžta į Lietuvos kino teatrus jau rugsėjo 6-ąją, kuomet žiūrovai išvys Vino Dieselio įkūnytą herojų naujajame fantastiniame veiksmo trileryje „Rydiko kronikos.
Sugrįžimas“ (angl. „Riddick“).
Artėjant jau šią savaitę įvyksiančiai lietuviškajai filmo premjerai, kviečiame sužinoti daugiau detalių apie 46-erių veiksmo filmų žvaigždę, prodiuserį, scenaristą ir režisierių, kurį išgarsino vaidmenys tokiuose filmuose kaip „Gelbstint eilinį Rajaną“, „Visiška tamsa“, „Rydiko kronikos“, „Greiti ir įsiutę“ ir „Trigubas X“.
Tikrasis Niujorke gimusio Vino Dieselio vardas – Markas Sinclairas Vincentas.
Vinas Dieselis niekuomet nepažinojo savo biologinio tėvo, jį užaugino psichologe dirbusi motina ir patėvis.
V.Dieselis pirmąsyk su aktoryste susidūrė netikėtai – būdamas septynerių jis su draugais įsilaužė į teatrą, ketindamas jį nusiaubti.
Juos sulaikė moteris, davusi kiekvienam iš padaužų po scenarijų ir po 20 JAV dolerių, su sąlyga, kad jie ateis vaidinti kasdien po mokyklos.
Būdamas 17-os V.Dieselis jau galėjo pasigirti itin tvirtu sudėjimu, tad norėdamas užsidirbti papildomų pinigų jis ėmė dirbti apsauginiu madinguose Niujorko klubuose.
Būtent tuo metu jis pasikeitė vardą ir tapo Vinu Dieseliu.
Baigęs vidurinę V.Dieselis pradėjo anglų kalbos studijas Hunterio koledže, tačiau po trejų metų mokslus metė ir išvyko į Holivudą siekti aktoriaus karjeros.
Tačiau jo kaip aktoriaus patirtis Holivudo prodiuseriams įspūdžio nepadarė ir po metų ieškojimų Vinas grįžo namo į Niujorką.
Motinos duota Ricko Schmidto knyga „Feature Films at used Car Prices“ įkvėpė V.Dieselį patį imtis kino – jis sukūrė trumpametražį filmą, pasakojantį apie jo kaip aktoriaus patirtį ir ieškojimus.
„Multi-Facial“ pavadintą juostą sukurti prireikė mažiau nei trijų dienų, ji kainavo 3 tūkst. JAV dolerių.
Filmas buvo įtrauktas į 1995-ųjų Kanų kino festivalio programą ir ten sulaukė audringos reakcijos.
Būtent ši juosta padarė įspūdį Stevenui Spielbergui ir jos dėka V.Dieselis gavo vaidmenį filme „Gelbstint eilinį Rajaną“.
V.Dieselis Holivude žinomas ne tik dėl itin tvirto stoto, bet ir dėl žemo balso.
Aktorius turi brolį dvynį Paulą Vincentą, kuris taip pat darbuojasi kino pramonėje.
Taip pat V.Dieselis turi jaunesnį brolį Timą ir jaunesnę seserį Samanthą.
Vienas iš aktoriaus hobių – žaidimas „Dungeons & Dragons“, kurį jis prisipažino žaidęs net 24-erius metus.
2002 ir 2003-aisiais V.Dieselis pateko į žurnalo „Premiere“ šimto Galingiausių pasaulio žmonių sąrašą.
V.Dieseliui buvo siūlytas pagrindinis vaidmuo 2003-ųjų filme „Drąsiaširdis“ (angl. „Daredevil“), tačiau galiausiai rolę gavo Benas Affleckas.
Kino studija „Revolution Studios“ norėjo, kad V.Dieselis atliktų pagrindinį vaidmenį 2004-ųjų juostoje „Pragaro vaikis“ (angl. „Hellboy“), tačiau režisierius Guillermo del Toro buvo apsisprendęs, kad šią rolę atiduos tik Ronui Perlmanui.
V.Dieselis yra reperio ir muzikos prodiuserio Kwame pusbrolis.
Maždaug 2001-aisiais V.Dieselis susitikinėjo su kolege Michelle Rodriguez iš filmo „Greiti ir įsiutę“.
2008-ųjų balandį V.Dieselis su dabartine mylimąja, meksikiečių modeliu Paloma Jimenez susilaukė dukters Hanios Riley.
2002-aisiais V.Dieselis įkūrė vaizdo žaidimų kompaniją „Tigon Studios“.
Šiuo metu aktorius gyvena Los Andžele.
Vinas Dieselis apie pasikeitusį būdą: „Su amžiumi aš nebenoriu paguldyti žmonių ant menčių.
Garsenybės nepraleido progos žvilgtelėti į naują K. Rimdžius kolekciją Ketvirtadienio vakarą viename prekybos centre buvo pristatyta jau trečioji stilisto Kęsto Rimdžiaus drabužių kolekcija.
Stilistas pabrėžė, kad viena svarbiausių kolekcijos dalių – gaminiai iš odos, kuriems K. Rimdžius skyrė didelį dėmesį.
Stipresnio už save vyro dar nesutikusi Z. Satkauskaitė: vaikinas turi nusipelnyti, kad jam atitekčiau Tikriausiai nėra lietuvių kalboje žodžio, kuris tiksliai nusakytų, kokį įspūdį žmonės patiria susidūrę su klaipėdiete Zita Satkauskaite (25 m.).
Ne apie sportą Iškėlusi 172 kilogramų štangą Zita Satkauskaitė prieš kelerius metus gavo stipriausios Lietuvos moters pravardę.
Buvusi profesionali sportininkė, kultūristė, disko metimo, rutulio stūmimo, svarsčių kilnojimo čempionė, o pastaruosius penkerius metus – Klaipėdos sporto klubo „Apelsinas“ fitneso trenerė.
Nes Zitos pasaulėžiūra ir nuotykiai ne ką mažiau intriguoja.
Zita žiedą gavo - Jeigu į dvikovą iškviestų sportininkas vaikinas, kuris laimėtų rankų lenkimą?
Aplinkinių dėmesio Zita gauna net per daug.
Fotosesijai mergina pasirinko Klaipėdos Melnragės paplūdimį.
O kai Zita papuošė bikiniu ir ėmė visaip raitytis, viena moterytė suszgribo greitai pakuotis daiktus, o vyrui liepė tuoj pat išvesti vaikus.
Nieko panašaus nebuvo, kai kažkada čia fotografavome Zvonkę.
Jie iškart pasipylė – tris ar keturis kartus tapau Lietuvos čempione.
Cenzas - iki Jėzaus amžiaus - Ar tave lengva pakabinti?
Kieta mašina - Vairuoji sportinę „Audi A4“ lietais ratlankiais, tamsintais langais.
- Mocartas, Bethovenas?
- Neeee, mano klasika yra Celine Dion, Tina Turner, Cher...
Zita gali klykti!
- Ko didžioji Zita bijo labiausiai?Trečios atžalos besilaukianti K. Winslet švyti: motinystė viską apverčia aukštyn kojomis Šeštadienį Toronto kino festivalyje aktorė Kate Winslet neslėpė džiaugsmo dėl nėštumo ir noriai demonstravo aplavėjantį pilvuką.
„Titaniko“ žvaigždė laukiasi vaikelio nuo trečiojo vyro Nedo Rockrollo, už kurio ištekėjo praeitais metais.
Pasirodymas Toronto kino festivalyje – pirmasis kartas, kai po džiugios žinios apie trečiąjį nėštumą aktorė pasirodė viešumoje.
K. Winslet Toronto kino festivalyje reklamavo savo naujausią filmą „Labor Day“.
Šiuo metu K. Winslet jau augina 12 metų dukrą Mią, kurios susilaukė su pirmuoju vyru Jimu Threapletonu, ir devynerių sūnų Joe, gimusį santuokoje su režisieriumi Samu Mendesu.Pavadinimą pakeitusios „Projektas Kitokios“ pristato dainą, kuria išreiškia palaikymą V. Uspaskichui "Pristatome naują dainą, kurios muzika ir žodžiai sukurti specialiai Viktorui Uspaskichą.
Muzikos grupė "KITOKIOS", kartu su Indre Burlinskaite, Greta Lebedeva bei Laura Lepšyte, neabejinga šių dienų aktualijoms Lietuvoje", - sakė grupės prodiuseris ir vadovas Darius Petrikauskas.
Dainos žodžių autorė - Rūta Lukoševičiūtė, muzikos autorius - Arvydas Martinėnas. Beyonce apsauginis, apsvaigęs siautėjęs pas kaimynę, mirė po akistatos su policija Rihanna, Lady Gaga, Beyonce ir dar daug kitų itin garsių žmonių buvo patikėjusios savo saugumą Normanui Oosterbroekui, dar žinomam kaip Olandijos milžinas.
Pirmadienio naktį įvykusi tragedija atskleidė, jog net ir stipriausieji palūžta – nuogas ir apsvaigęs nuo narkotikų apsauginis pradėjo siautėti kaimynės namuose Majamyje.
Skelbiama, kad vyras į kaimynės namus Majamio „Pinecrest“ rajone įsibrovė apie 23 valandą vakaro – jis buvo nuogas, su savimi turėjo įtartinų baltų miltelių.
Detektyvas Robinas Pinkardas žurnalistams sakė, jog auka (Christiane Jung) teigia, jog ją pažadino keistas triukšmas.
Moters vyras Markusas atskubėjo sutuoktinei į pagalbą, prasidėjo žodinis konfliktas, kuris peraugo „į fizinį susirėmimą“.
Muštynių metu, kaip teigia nukentėjusieji, Olandijos milžinas prarijo kol kas neįvardytą medžiagą.Žmonės
„Jis buvo labai agresyvus, nestabilios psichikos“, - teigia policijos atstovė majorė Nancy Perez.
Kiek kartų Olandijos milžinas gavo elektros, vis dar aiškinamasi.
„Miami Herald“ skelbia, jog žvaigždžių saugumu besirūpinęs vyras ne kartą gydėsi reabilitacijos klinikoje.
N. Oosterbroekas gimė Pietų Afrikos Respublikoje, iš pradžių buvo Nelsono Mandelos apsauginis.
Vėliau Nyderlanduose įsteigė apsaugos paslaugas teikiančią bendrovę RAD.Aguilera vėl stebina radikaliais figūros pokyčiais Christina Aguilera ir vėl verčia pasaulį varvinti seilę.
Neseniai stipriai sublogusi 32-jų dainininkė pasirodė ant žurnalo "Maxim" viršelio: čia ji demonstruoja sunkiai vėl atgautas idealias kūno formas.
Penkerių sūnaus Maxo mamytė pozuoja pasipuošusi vien liemenėle ir vyriškais baltais marškiniais.
Aguilera, kuri susitikinėja su Matthew Rutleriu, dalijasi mintimis apie vyrus. G. Bundchen pademonstravo savo vokalinius sugebėjimus Niekas neabejoja, kad Gisele Bundchen yra puikus modelis.
Video pamatyti ir G. Bundchen sugebėjimus įvertinti galite čia:
Neįprastas koncertas vilniečiams – apšviesto fontano viduryje Esant nelietingam orui, rugsėjo 11 d., (trečiadienį), 20 val., vilniečiai ir miesto svečiai kviečiami rinktis į gyventojų pamėgtą ir neretai „Prancūzparkiu“ vadinamą Konstantino Sirvydo skverą, esantį pačioje sostinės širdyje.
Šiame skvere veikiantis fontanas trečiadienį bus ryškiai apšviestas skirtingomis šviesomis, o jo viduryje koncertuos styginių ansamblis „NI&Co”.
Tai siekis Vilniaus miesto visuomenę ir jos svečius supažindinti su modernia intelektualia muzikine alternatyva, kurią kuria ir atlieka jaunieji kompozitoriai bei atlikėjai.
Šį trečiadienį vyks jau ne pirmas toks koncertas: rugpjūčio mėnesį skvere koncertavo grupės „Vėlių namai“ ir „World duo“.
Netikėtoje erdvėje savo programą pristatys stilingasis ansamblis „NI&Co” („Naujų idėjų kamerinis orkestras“).
„NI&Co” albumą išleido Vokietijos ir JAV leidybinė kompanija „Peermusic Classical“, o naująjį savo darbą kolektyvas pavadino“Music for Strings” (“Muzika styginiams”).
Jame surinkta gražiausia kompozitorių M. Lauridsen, H. Otte, P. M. Hamel minimalistinė muzika styginiams.
Būtent šių kompozitorių muzikos fragmentus klausytojai ir galės išgirsti K. Sirvydo skvere.
Ansamblis „NI&Co” yra Vilniaus miesto Rotušės rezidentas, jame grojantys muzikantai – profesionalūs jaunieji Lietuvos stygininkai.
Kolektyvas koncertavo Didžiojoje Britanijoje, Šveicarijoje, Švedijoje, o šį rudenį su turu „Higher Energy“ koncertuos Vienoje, Berlyne, Vašingtone, Niujorke bei Los Andžele.
Dar vienas jų albumo pristatymo koncertas Vilniuje – „Geltonos sofos klube“, rugsėjo 22 d., 19 val. Gimtadienį mininti V. Mainelytė: kol nepasižiūriu į veidrodį, jaučiuosi kaip keturiasdešimtmetė Šiandien teatro ir kino legenda Vaiva Mainelytė mini savo 65-ąjį gimtadienį.
Rugsėjo 5 dieną gimusi aktorė sukaktį pasitinka paskendusi darbuose.
DELFI su gimtadieniu pasveikinta V. Mainelytė prisipažįsta, kad dėl repeticijų teatre ir filmavimo darbų ji neturės laiko netgi susitikti su savo artimiausiais žmonėmis.
„Lietuvos Nacionaliniame dramos teatre režisierė Yana Ros stato spektaklį „Mūsų klasė“, kurio premjera jau rugsėjo 20 dieną.
Tai yra didžiausia dovana“, - DELFI pasakojo aktorė.
Tačiau V. Mainelytė prisipažįsta, jog ji nejaučia bėgančių metų naštos.
Gimimo dieną V. Mainelytė visada laikosi tradicijos ir sveikina savo tėvus.
Režisieriaus Juozo Rudzinsko auklėtinė į Lietuvos teatro sceną atėjo XX a. 8-ojo dešimtmečio pradžioje ir daugiausiai kūrybinės energijos atidavė Lietuvos nacionaliniam dramos teatrui.
Rokiškio namo verandoje įkūrusi savo pirmąjį „teatrą“, ji ir šiandien mena tuos laimingiausius metus, kai ji pati buvo ir pjesių autorė, ir režisierė, ir aktorė.
Sukūrusi dešimtis pagrindinių vaidmenų, V. Mainelytė žiūrovams įsiminė kaip klasikinės ir šiuolaikinės Europos dramaturgijos vaidmenų atlikėja – Fru Serbiu ir Ela Reinheim (Henriko Ibseno dramose „Laukinė antis“ (1973) ir „Junas Gabrielis Borkmanas“ (1984), abiejų rež. Henrikas Vancevičius), Ledi Tyzl (Richardo Sheridano „Intrigų mokykloje“, rež. Algis Lapėnas, 1974), Ismenė (Jeano Anouilh’aus „Antigonėje“, rež. Irena Bučienė, 1984), Margarita (Tennessee’io Williamso „Katėje ant įkaitusio skardinio stogo“, rež. Rimas Tuminas, 1984).
Ryškūs aktorės vaidmenys lietuviškos dramaturgijos pastatymuose – Beatričė Juozo Grušo dramoje „Meilė, džiazas ir velnias“ (rež. Leonidas Lurjė, 1969), Milda Jono Avyžiaus „Sodybų tuštėjimo metas“ (rež. H. Vancevičius, 1975).
Teatro istorikė ir teatrologė Irena Aleksaitė, apibūdindama V. Mainelytės fenomeną, sako: „Jos kūrybinį likimą lėmė, sakyčiau, pati gamta – aktorės grožis, jos išskirtiniai duomenys – nepaprastas švelnus moteriškas patrauklumas, klasikiniai veido bruožai, dailus stotas.
Nepraeisi nepastebėdamas ir ypatingo Vaivos Mainelytės patrauklumo.
Ši gamtos dovana, galima sakyti, nulėmė Vaivos Mainelytės aktorinį likimą.
Didžiulį populiarumą Vaivai Mainelytei pelnė vaidmenys kine – tyra, lyriška Morta Balio Bratkausko režisuotame televizijos filme „Tadas Blinda“ (1972), o ypač – žavioji liūdno likimo Jurga Arūno Žebriūno miuzikle „Velnio nuotaka“ (1974).
Regimantas Adomaitis, su kuriuo sukurtas ne vienas vaidmuo teatre ir kine, kolegei negaili komplimentų: „Vaiva – nuostabi moteris: nuoširdi, atvira, be jokių gudravimų.
Aš ją pažįstu nuo Šiaulių laikų.
Pastaraisiais metais aktorės kūrybiniame kelyje ryškūs sudėtingi, brandūs vaidmenys: Felimonija Žemgirdienė Juozo Glinskio epinėje dramoje „Vieno tėvo vaikai“ (rež. Gytis Padegimas; 2006), Motina Rainerio Wernerio Fassbinderio dramoje „Laisvės kaina“ / „Juodoji našlė“ (rež. Yana Ross, 2008), Vita Mariuso von Mayenburgo dramoje „Akmuo“ (rež. Agnius Jankevičius, 2012), o Ferenco Molnáro „Lilijome“ (rež. László Bagossy, 2013) aktorė sukūrė net du skirtingus vaidmenis – Holundernę ir Dangaus policininkę, natūralistinį ir simbolistinį personažus, leidžiančius suvokti šios dramos novatoriškumą.
Naujausiame Lietuvos nacionalinio dramos teatro spektaklyje – Tadeuszo Słobodzianeko „Mūsų klasė“ (rež. Yana Ross, premjera – rugsėjo 20, 21 d.) V. Mainelytė atliks Zochos vaidmenį.
Į Lietuvą atvykstanti garsiausia britų cirko trupė namo negrįžta net per atostogas Kaip atrodo šiuolaikinių cirko artistų diena?
Kone garsiausia britų cirko trupė „Gandini Juggling“ tikina, kad spontaniškumo joje mažai.
„Kava, pietūs, treniruotė, kava, treniruotė, pasirodymas, vakarienė,“ – atskleidžia vienas „Gandini Juggling“ įkūrėjų Seanas Gandini.
Garsiausia Didžiosios Britanijos cirko trupe tituluojamas kolektyvas jau netrukus porai dienų įsikurs Vilniuje.
Gausus cirko kolektyvas į Lietuvą atvyksta dalyvauti jau aštuntą kartą „Menų spaustuvėje“ rengiamame festivalyje „Naujojo cirko savaitgalis.“
Šiame festivalyje trupė pasirodys pirmą kartą, tačiau Lietuvoje dalis trupės sykį jau lankėsi – 2011 m. „Naujojo cirko savaitgalyje“ jie kartu su suomių trupe „Circo Aereo“ pristatė furorą sukėlusį žongliravimo spektaklį „Motetas“.
Šį kartą į mūsų šalį „Gandini Juggling“ atvyksta kone tiesiai po triumfo tarptautiniame Edinburgo teatro festivalyje „Fringe“.
Po vieno žymiausio festivalio Europoje kupini geriausių įspūdžių, o savo biografiją papildę gausybe naujų teatro kritikų liaupsių, britai Vilniuje, rugsėjo 8 d., „Menų spaustuvės“ Juodojoje salėje pristatys scenos gurmanų vertą spektaklį „Dūžiai“.
Tai sensacingas žmogaus įgūdžių ir teatrališkumo derinys, įkvėptas garsiosios vokiečių choreografijos žvaigždės Pinos Bausch kūrybos.
„Dūžiuose“ 9 žonglierių, 80 obuolių ir 4 arbatos servizų pagalba atskleidžiame sunkias, įtemptas ir jaudinančias meilės istorijas,“ – būsimą pasirodymą Vilniuje pristatė „Gandini Juggling“ įkūrėjas Seanas Gandini.
Kone žymiausia britų šiuolaikinio cirko trupių buvo sukurta 1992 metais.
Ją inicijavo jau minėtas žonglierius Seanas Gandini ir ritminės gimnastikos čempionė suomė Kati Yla-Hokkala.
Per 20 karjeros metų „Gandini Juggling“ apkeliavo daugiau negu 40 pasaulio šalių ir surengė daugiau nei 5000 įspūdingų pasirodymų.
Įtemptas kelionių ir pasirodymų grafikas trupei tapo toks įprastas, kad namo į Didžiąją Britaniją jie negrįžta net per trumpas atostogas.
O štai per atostogas jau galime pamatyti ir daugiau šalies, – pasakojo S. Gandini.
Po „Dūžių“ spektaklio „Gandini Juggling“ kolektyvas taip pat neskubės palikti Vilniaus.
Rugsėjo 9 d., „Menų spaustuvėje“ jie surengs tobulinimosi kursus Britų tarybos su partneriais Lietuvoje vykdomos „Kūrybinių partnerysčių“ programos vedėjams.
Festivalį prasidėjo rugsėjo 3 d. turininga edukacinė programa, o savo pasirodymus Vilniuje pristatys cirko meno profesionalai iš viso pasaulio – vieno garsiausių cirko meno puoselėtojų Šiaurės Europoje Maksimo Komaro globojama cirko artistų trupė „Clunker Circus“ (Suomija), talentingi studentai iš prestižinių CODARTS ir ACaPA cirko akademijų Olandijoje bei ESAC akademijos Belgijoje, Maironio gatvėje Cirko skverą įkursiantys „Cirque Plein d’Air“ (Prancūzija), taip pat – „Ugnies rato“ ir „Teatrono“ artistai (Lietuva).
Kone viso festivalio metu „Menų spaustuvės“ fojė bus rodomi ir trumpametražiai naujojo cirko video filmai, kuriuos sukūrė suomių cirko pažibos – trupė „Circo Aereo“ ir režisierė Sanna Silvennoinen.43-jų Gwen Stefani laukiasi trečios atžalos Gwen Stefani su vyru Gavinu Rossdale`u laukiasi trečiojo vaiko.
43 metų dainininkė su savo vyru rokeriu jau augina 7 metų sūnų Kingstoną ir penkerių metų Zumą.
Teigiama, kad ši naujiena ją be galo pradžiuginom skelbia amerikiečių žurnalas „In Touch Weekly“.
„Gwen ir Gavinas negali būti laimingesni.
Gwen, garsėjanti nuogo pilvo demonstravimu, paskutinį kartą – rugpjūčio 29 dieną - buvo nufotografuota vilkinti uždaresniais ir platesniais drabužiais, pažymi dailymail.co.uk.
2012 metų rugsėjį duodama interviu žurnalui „Marie Claire“, G. Stefani atskleidė, kad 2010 metais jiedu su Gavinu stengėsi pradėti trečiąjį vaiką, tačiau šios pastangos buvo nesėkmingos.
Sarajevo kino festivalis: negyjančios karo žaizdos ir šokiruojanti dokumentika 18-ame Sarajevo kino festivalyje triumfavo jauni režisieriai iš Gruzijos, Bosnijos, Ukrainos, Rumunijos, o jų darbus netruks išvysti ir Lietuvos žiūrovai.
Prieš 18 metų serbų kariuomenės bombarduota, sprogdinta ir niokota, o dabar jau atsigavusi Bosnijos ir Hercegovinos sostinė didžiuojasi įtakingu kino festivaliu, kuris kasmet ypatingą dėmesį skiria Naujosios Europos kinui, kelia aktualius kino industrijos klausimus ir padeda jauniems kūrėjams vystyti kino projektus“Cinelink” iniciatyvoje.
“Skirtingų tautų, religijų, kultūrų žmones draugiškai vienijančiame, unikalia austrų, arabų, turkų stiliaus architektūra stulbinančiame ir taiką skleidžiančiame Sarajeve festivalis visuomet būna ypač įdomus kino mylėtojams, nes čia rodomi labai įvairūs filmai.
Tačiau šiemet laimėtojai buvo nuspėjami, gal labiau įsiminė dokumentikos programa”, - įspūdžiais iš Sarajevo dalijasi Vilniaus tarptautinio kino festivalio“Kino pavasaris” programos koordinatorius Edvinas Pukšta.
Svarbiausioje festivalio konkursinėje programoje nuspėjamai ir užtikrintai triumfavo gruzinų režisierės Nanos Ekvitimishvili ir jos draugo vokiečio Simono Groso drama "Pačiame žydėjime" (In Bloom), kuriai atiteko "Sarajevo širdis" už geriausią filmą, 16 tūkst. eurų premija ir papildomas nepriklausomų kino teatrų tinklo CICAE prizas.
Pagrindinius vaidmenis įsimintinai sukūrusios mažosios debiutantės Lika Babluani ir Mariam Bokeria pasidalijo geriausios aktorės titulą.
Bosnių režisieriaus Daniso Tanovičiaus vadovaujama žiuri likusius du prizus atidavė provokuojančiai dramai "Svetimas" (A Stranger).
Kroatų režisierius Bobo Jelčičius atsiėmė 10 tūkst. eurų vertės specialią žiuri premiją, o Kroatijos ir Bosnijos pasienio mieste Mostare moralinę dilemą dėl dalyvavimo laidotuvėse sprenžiantį vyrą fenomenaliai suvaidinęs veteranas Bogdanas Dikličius pasipuošė geriausio aktoriaus regalijomis.
Naujų atradimų nenorėjo ieškoti ir trumpametražius filmus vertinę ekspertai, kurie 2,5 tūkst. eurų prizą skyrė pernai "Sarajevo širdį" išsivežusiam rumunų režisieriui Radu Jude'ui (jo debiutinį filmą "Laimingiausia pasaulyje mergina" rodė "Kino pavasaris") už trumpą dramą "Abejonių šešėlis" (Shadow of a Doubt).
Šio smagaus kūrinio prodiuserės Jelenos Mitrovič ir jos sutuoktinio režisieriaus Srdano Golubovičiaus giliai sukrečianti drama "Pasekmės" (Circles / Krugovi) sukėlė festivalyje pačias jautriausias emocijas ir filmas pelnė Sarajevo publikos simpatijų prizą – šioje Europos dalyje vis dar gyvos karo žaizdos, perkeltos į ekraną, iki ašarų jaudina publiką.
Sarajevo kino festvalis pradžiugino ypač stipria dokumentinių filmų konkursine programa.
Ukrainiečių režisieriaus Jurijaus Rechinskio šokiruojantis, nemalonus ir abejingų nepaliekantis filmas "Sickfuckpeople" stebi Odesos daugiaaukščių rūsių landynėse tūnančius, nuo tėvų smurto pasprukusius ir pigiausius narkotikus vartojančius paauglius.
"Sickfuckpeople" kol kas niekas nedrįsta rodyti Ukrainoje, nes šalies valdžia vengia pripažinti šokiruojančią tiesą.
Medžių muzika ir vedybos pagal planą "Kino pavasaris" Sarajeve, be nugalėjusių filmų, nusižiūrėjo ir keletą originalių ir unikalių filmų, kuriuos ketina atvežti į Vilnių.
Vienas tokių - linksmas muzikinis filmas "Unplagged" apie du solidaus amžiaus Serbijos piliečius, kurie moka efektingai groti medžių lapais.
Juokingiausią nuotykį padovanojo realaus gyvenimo komedija "Meilės gangsteris" (Gangster of Love) apie dainuoti mėgstantį ir nelegalius diskus leidžiantį vyruką, kuris kaupia vienišų vyrų ir moterų anketas, organizuoja aklus pasimatymus ir ragina tuoktis.
Intriguojantys ketinimai artimiausiai ateičiai Festivalio pabaigoje į Sarajevą sugužėjo svarbiausi kino industrijos ir spaudos atstovai.
Kruopščiai puoselėjama Sarajevo iniciatyva "Cinelink" suteikia patogią galimybę susirasti partnerius parengiamųjų darbų stadijoje vystomiems projektams ar bent pateikti baigiamus scenarijus užsienio prodiuserių teismui.
Kaip pasakoja E.Pukšta, Sarajeve pavyko sutikti net tris 2013 m. konkursinės programos "Nauja Europa - nauji vardai" žiuri narius.
Kroatų aktorius Leonas Lučevas į Sarajevą užsuko tik vienam vakarui ir buvo ypač draugiškai bei jaunatviškai nusiteikęs, nepaisant milžiniško užimtumo.
Turkų režisierė Yesim Ustaoglu atskrido pristatyti savo filmo "Skaistykla", o rumunų aktorė Ada Condeescu gundė erotišku ir intymiu vaidmenimi konkursiniame filme "Vilkas" (Wolf).
Apie festivalį:Vilniaus tarptautinis kino festivalis (VTKF) „Kino pavasaris“ – tai didžiausias kino renginys Lietuvoje, pritraukęs daugiau nei 80 tūkst. žiūrovų, ir vienas ryškiausių kino festivalių Rytų Europoje.
Šiemet „Kino pavasaryje“ buvo parodyta apie 230 filmų, kuriuos festivalio atstovai atrinko, per metus aplankę daugiau nei 20 tarptautinių festivalių: Kanų, Berlyno, Venecijos, Toronto, San Sebastiano, Karlovy Vary, Sandanso, Roterdamo, Sarajevo ir kitų.
Naujame G. Ivanausko teatro sezone - šiam teatrui nebūdinga premjera Gyčio Ivanausko teatras naują sezoną pradeda premjera „Programa.
Tai visiškai kitoks teatro įkūrėjo Gyčio Ivanausko išgyvenimų pasakojimas, kur pro praskleistus scenos užkulisius teatro gerbėjai turės retą galimybę pajusti tikrąjį prabangos skonį ir bejėgiškumo naštą.
„Programa“ – tai pirmasis Gyčio Ivanausko teatro monospektaklis, kurio atsiradimą įkvėpė Jeano Luco Lagarce‘o kūryba ir gyvenimas.
G. Varno spektaklyje „Tolima Šalis“.
Net neabejoju, kad nagrinėjamos temos atpažįstamos ir artimos kiekvienam iš mūsų, spektaklyje nedidelę dalelę savęs pamatys kiekvienas, kuris kada nors buvo beprotiškai įsimylėjęs", - įsitikinęs G.Ivanauskas.
Spektaklio dramaturgiją kūrė Akvilė Melkūnaitė, su kuria Gytis Ivanauskas bendradarbiavo kurdamas žiūrovų pamėgtą spektaklį „Marko.
Leon Somov ir Jazzu sukurta muzika - pagrindinis, vienintelis aktoriaus partneris bei pašnekovas.
Ši naują Gyčio Ivanausko teatro pastatymą pirmą kartą žiūrovai galės išvysti Dalios Tamulevičiūtės profesionalių teatrų festivalyje 2013 m. spalio 7 d., vėliau spektaklis keliaus ir po kitus Lietuvos miestus. 
N. Cage‘ą pravirkdė fantastinis filmas Rugsėjo 6 dieną ekranuose pasirodęs paskutinis Nicolo Cage‘o ir Vanessos Hudgens filmas „Palikti Aliaskoje“ pasakoja tikrą serijinio žudiko Roberto Hanseno istoriją (akt. Johnas Cusackas).
N. Cage‘o personažas medžiojo daugiau nei dešimtmetį Aliaskoje nepagaunamą nusikaltėlį, pradanginusį, spėjama, daugiau nei 20 moterų.
Filme vaidinantis seržantą ir prisižiūrėjęs ne itin patrauklių nusikaltimų scenų, N. Cage‘as prisipažino apie savo jautrumą.
Atsakydamas į klausimą apie paskutinį filmą, kuris jį pravirkdė, N. Cage‘as prisipažino, kad verkė žiūrėdamas fantastinį nuotykių filmą „Pacific Rim“.
Pats vaidinęs daugybėje graudžių scenų ir pravirkdęs tūkstančius žiūrovų, N. Cage‘as nesikuklindamas teigė dažnai verkiantis žiūrėdamas kino filmus: „Emocijos – mano pagrindinis ginklas ir įrankis vaidinant, neslopinu jų ir realiame gyvenime, tad nėra ko stebėtis, jei apsiverkiu, kai kiti vyrai, tuo tarpu, nedrįstų parodyti savo jausmų“.
Penktadienio 13-osios mitus Vilniuje sutryps pasauline sensacija tapęs DJ Wankelmut Mistika ir paslaptimis apipinta penktadienio 13-oji šiemet bus itin siautulinga.
Rugsėjo 13 d., penktadienį, menų fabrike „Loftas“, triukšmingai sutrypti šios dienos mitus ir nesėkmes kvies didžiausia pastarųjų metų Europos šokių muzikos sensacija tituluotas didžėjus Wankelmut.
Po Wankelmut slapyvardžiu slepiasi 26 metų house ir techno muzikos kūrėjas Jacobas Dilßneris iš Berlyno.
Šiandien vienas geidžiamiausių Vokietijos didžėjų savo karjerą juokaudamas lygina su Pelenės istorija.
Dar prieš trejus metus jis tebuvo eilinis filosofijos ir politikos mokslų studentas, laisvalaikiu grodavęs mažuose alternatyviuose Berlyno klubuose.
Į muzikos svetainę „SoundCloud“ įkėlęs Asaf Avidan kūrinio „One Day / Reckoning Song“ remiksą, jis akimirksniu tapo žvaigžde.
Dabar Wankelmut įrašai „Youtube“ sulaukia milijonų peržiūrų (garsusis remiksas jau turi virš 100 milijonų žiūrovų!), o jį koncertuoti kviečia žymiausių muzikos renginių organizatoriai iš viso pasaulio.
Įdomiausia tai, kad beveik visi yra girdėję dainos „One Day / Reckoning Song“ Wankelmut remiksą, bet retas kuris žino, kaip skamba originalus Asaf Avidan kūrinys.
Wankelmut dėka iš radijo stočių grojaraščių šiemet rekordiškai ilgai nesitraukia ir Emma Louis kūrinys „Jungle“, po bendradarbiavimo su Wankelmut atgimęs pavadinimu „My Head Is a Jungle“.
Iš Berlyno kilęs didžėjus, muzikos prodiuseris ir nuosavos įrašų studijos savininkas dabar jau ne tik pats stoja už pulto, bet ir kuria muziką kitiems: „Stengiuosi būti geru didžėjumi, kurio muzika jaudintų milijonus visame pasaulyje.
Garsiausio Europos metų hito autoriaus vardui nominuotas house ir techno muzikos atstovas Lietuvoje viešės pirmą kartą.
Jį į Vilnių pasikvietė vakarėlių serijos „Gedimino naktys“ organizatorių komanda „That's it“, pavasarį „Lofto“ sienas drebinę svečiu iš Norvegijos „Finnebassen“.
Penktadienio 13-ąją draugiją vienam perspektyviausių senojo žemyno didžėjų Wankelmut „Lofte“ palaikys ir būrys Lietuvos šokių aikštelės žvaigždžių – Recoco, Saulty ir St.Stereo.Naują muzikinį projektą kurianti Mia įsitikinusi: tai taps šou pasaulio atradimu Kelis naujus kūrinius dar šįmet pristatyti ketinanti dainininkė Vilija Pilibaitytė – Mia sako, jog jaustųsi nemaloniai jei jos kurtas dainas perdainuotų kiti atlikėjai.
Jos man labai artimos, todėl dalintis su kuo nors būtų labai sunku“, - sakė rugsėjo 7 d., šeštadienį, populiariame Klaipėdos naktiniame klube „PORT night club by BarBar'a” koncertuosianti atlikėja.
Iki šiol Mia nėra girdėjusi kitų lūpomis skambančių savo kūrinių.
Viena nauja Mios daina turėtų būti pristatyta netrukus.
Ją parašė Stano.
„PORT night club by BarBar'a” publiką šį šeštadienį linksmybes publikai surengsianti Mia tikisi dar šiemet pristatyti ir naują koncertinę programą.
Manau, jog tai, ką rengiu, taps šou pasaulio atradimu, nematytu sprendimu”, - sakė Mia.
Sumanymą ji brandina nuo praėjusių metų gruodžio.
Tačiau ypatingo rezultato besitikinti Mia nutarė projektą dar patobulinti.
Papuošalų dizainerės Elvyros darbų po pusmetį tenka laukti ne tik paprastoms moterims, bet ir garsenybėms Vakarėliuose, į kuriuos susirenka visiems iki skausmo pažįstami veidai, fotografų ir žurnalistų dėmesį patraukė savo originalia išvaizda išsiskirianti moteris.
Kaip išsiaiškino naujienų portalas DELFI, tai Elvyra Monginienė, moteris, kurianti kvapą gniaužiančius papuošalus.
Elvyros kūrybai neatsispiria ne tik paprastos moterys, bet ir garsenybės, kurios su malonumu perka dizainerės kuriamą grožį.
Toms, kurios nori užsisakyti mano papuošalą, teks laukti iki sausio mėnesio vidurio“, - dideliu žmonių susidomėjimu džiaugiasi prieš metus kurti papuošalus pradėjusi moteris.
Elvyra džiaugėsi, kad du vaikai netrukdo darbui, mat juos auginti labai padeda sutuoktinis.
Kainos svyruoja nuo nuotaikos Kurti papuošalus Elvyrą paskatino kolegės papuošalų dizainerės, kurios ragino nestovėti vietoje, tobulėti ir kurti.
„Vokietijoje gyvenanti stilistė Inga Krasilevičiūtė taip pat susidomėjo mano darbais.
Inga grimuoja garsiausius Vokietijos modelius, dirba su žinomais fotografais.
Abi rengėme labai neblogus projektus, iš kurių vienas atsidūrė italų „Vogue“ žurnale.
Pasiteiravus, kiek klientėms tenka pakloti už rankų darbo papuošalus, Elvyra teigė, kad tai priklauso nuo jos nuotaikos, mat kaina nėra nustatyta: „Auskarų kaina prasideda nuo 110 litų.
Moters planuose – naujos kolekcijos pristatymas Vokietijoje.
Kelią į vakarėlius atvėrė garsios klientės Elvyra teigė, kad sėkmė priklauso ne tik nuo talento, bet ir nuo to, kokie žmonės yra šalia tavęs.
„Esu labai dėkinga Kristinai Ivanovai, Ingridai Kazlauskaitei, kurios nešioja mano papuošalus.
Man tas yra labai malonu“, - džiaugėsi Elvyra.
Užsakovės pasitiki manimi, o jei nepasitiki aš nesutinku daryti“, - DELFI kalbėjo dizainerė per parą prie papuošalų kūrimo kartais praleidžianti ir 19 valandų.
Į susibūrimus, kur patenkama tik su kvietimais, Elvyrai atvėrė kelia K. Ivanova ir K. Kazlauskaitė: „Jos labai geros merginos.
Elvyros kurti papuošalai - DELFI nuotraukų galerijoje:
Filmo „Princesė Diana“ žiūrovams atskleidžiami dveji paskutinieji Širdžių princesės gyvenimo metai Velso princesę Dianą, ko gero, galima vadinti viena garsiausių pasaulio moterų.
Kiek daugiau nei prieš savaitę buvo minimos jau 15-osios tragiškos jos mirties metinės, tačiau šviesus Širdžių ir žmonių princese vadintos Dianos atminimas vis dar gyvas.
Pagaliau žiūrovams suteikta proga išvysti meninį filmą apie paskutiniuosius dvejus princesės gyvenimo metus, o pačią Dianą įkūnijo talentinga aktorė Naomi Watts.
Naujasis filmas „Princesė Diana“ (angl. „Diana“) buvo kurtas daugiausia remiantis 2001-aisiais išleista Kate Snell knyga „Diana.
Paskutinė jos meilė“ (angl. „Diana: Her Last Love“).
Juostoje pasakojama apie laiką po princesės skyrybų su princu Charlesu.
Daugiausia dėmesio skirta jos romanui su širdies chirurgu Hasnatu Khanu, kurį įkūnijo serialo „Dingę“ žvaigždė Naveenas Andrewsas, bei paskutiniajam moters vyrui – egpitiečio milijardieriaus Mohamedo Al-Fayedo sūnui Dodi Fayedui.
Būtent su juo jiedu važiavo vienu automobiliu lemtingą 1997-ųjų rugpjūčio 31-ąją, kai jų automobilis rėžėsi į betoninę sieną viename Paryžiaus tunelių, o pora nuo patirtų sužalojimų mirė.
Tiesa, dalis princesei Dianai artimų žmonių įsitikinę, kad tikroji jos meilė buvo tik H.Khanas, o D.Fayedas – tik kaip įrankis, norint sukelti jam pavydą.
Jautriame filme „Princesė Diana“ žiūrovai išvys režisieriaus Oliverio Hirschbiegelio interpretaciją, kaip galėjo gyventi ir jaustis paparacų ir žiniasklaidos persekiota, tačiau pasauliui padėti taip troškusi princesė.
Kurdami įtikinamą meilės istoriją privalėjome prisotinti ją bent keletu jausmingų scenų“, – sakė O.Hirschbiegelis.
Tačiau tiek kino kūrėjas, tiek pagrindinį vaidmenį atlikusi N.Watts pabrėžė, kad Dianos portretą stengtasi kurti su visa įmanoma pagarba.
Juostoje „Princesė Diana“ kiti Didžiosios Britanijos karališkosios šeimos praktiškai nerodomi – tik vieną akimirką galima išvysti jaunuosius princus Williamą ir Harry, lipančius į sraigtasparnį.
Ilgai dvejojau, tačiau sutikusi supratau, kokia tai galimybė“, – televizijai „Sky News“ sakė N.Watts.
Lietuvos kino teatrus daugiau kaip 15 metų viso pasaulio smalsumą audrinusi elegantiškosios princesės Dianos meilės istorija pasieks spalio 11 dieną.
Filmo „Princesė Diana“ anonsas: Lietuvoje pirmą kartą atidaroma Luvro muziejaus paroda Lietuvos dailės muziejus ir Lietuvos Respublikos ambasada Prancūzijoje rugsėjo 6 d., penktadienį, 18.30 val.
Vilniaus paveikslų galerijoje (Didžioji g. 4) atidaro Luvro muziejaus (Prancūzija, Paryžius) parodą „Antoine Watteau ir prancūzų graviūros menas“ (veiks iki lapkričio 10 d.).
Paroda yra Lietuvos pirmininkavimo Europos Sąjungos Tarybai projektas.
Rugsėjo 10 d., antradienį, 18 val. Vilniaus paveikslų galerijoje vyks parodą „Antoine Watteau ir prancūzų graviūros menas“ pristatantis kultūros vakaras.
Dalyvaus LDM direktorius Romualdas Budrys, dr. Helmutas Šabasevičius, parodos Vilniuje kuratorės Laima Bialopetravičienė ir Ilona Mažeikienė.
Parodoje „Antoine Watteau ir prancūzų graviūros menas“ iš Luvro muziejaus rinkinių pristatomas prancūzų tapytojo, graverio ir piešinio meistro Jeano-Antoine’o Watteau (Žanas Antuanas Vato; 1684, Valansjenas–1721, Nožanas prie Marnos) kūrybos palikimas.
Anksti miręs dailininkas, kaip rokoko stiliaus tapyboje pradininkas, paliko Europos mene ženklų pėdsaką.
Watteau buvo novatorius, sukūręs labai savitą tapybos žanrą, tradiciškai vadinamą fêtes galantes – galantiškomis šventėmis.
Kaip tikras XVIII a. visuomenės metraštininkas, jis vaizdavo ne tik elegantiškos publikos pokylius bei pramogas nuostabios gamtos apsuptyje, bet ir žanrines scenas su realiais tipažais – elgetomis, klajojančiais muzikantais, teatro artistais, amatininkais, kareiviais, valstiečiais.
To meto prancūzų dailėje Watteau garsėjo ir kaip neprilygstamas kolorito meistras, tęsiantis Venecijos mokyklos tapytojų Tiziano ir Veronese’s bei didžiojo flamando Rubenso koloristines tradicijas.
Antoine’as Watteau gimė Prancūzijos šiaurėje, netoli sienos su Flandrija, stogdengio šeimoje.
Šiek tiek pasimokęs pas vietinį tapytoją Jacques’ą-Albert’ą Gérin’ą, pradedantysis dailininkas iškeliavo į Paryžių.
Patekęs pas Louis Métayer’ą, kopijavo jo dirbtuvėje paveikslėlius, tapytus pagal žanrinę olandų ir flamandų tradiciją.
Apie 1705 m. Watteau pradėjo dirbti pas teatro dekoratorių ir tapytoją Claude’ą Gillot (1673–1722), mėgusį vaizduoti commedia dell’arte siužetus.
Gillot įskiepijo Watteau ir domėjimąsi teatru, ypač jo nekaltomis apgaulėmis – apšvietimo efektais, pasakiškais scenovaizdžiais, dirbtinių brangenybių spindesiu, grimu išgražintais veidais.
1708 m. Watteau įstojo į žinomo interjerų dekoratoriaus ir tapytojo Claude’o Audrano III (1658–1734) studiją.
Tačiau gilesnė patirtis jo laukė Liuksemburgo rūmuose, kuriuose Audranui buvo pavesta prižiūrėti rūmų meno vertybes, tarp jų – ir Marijos Mediči gyvenimui skirtų Rubenso tapytų paveikslų galeriją.
Būtent čia Watteau pamatė monumentaliąsias garsiojo flamando kompozicijas, palikusias neišdildomą įspūdį.
Ne mažiau paveiki buvo Renesanso menininkų, ypač Venecijos mokyklos, kūryba – jos pavyzdžius Watteau studijavo savo draugo kolekcininko ir bankininko Pierre’o Crozat (1661–1740) namuose.
1712 m. Watteau tapo Karališkosios tapybos ir skulptūros akademijos nariu.
Taip pat jo paveikslai įgijo paklausą, gyvenimas Crozat namuose buvo patogus ir aprūpintas, dažni pobūviai, vakaronės su rinktine draugija, įdomūs pokalbiai apie meną, literatūrą, muziką, teatrą teikė peno apmąstymams.
Tačiau Watteau buvo sudėtingo charakterio asmenybė.
Nepaisant to, Watteau gyvenime prasidėjo tikros brandos metas.
Vėlyvuoju kūrybos laikotarpiu Watteau sukūrė keletą paveikslų, kurie vainikavo jo kūrybą.
Fêtes galantes geriausiais darbais galima būtų vadinti paveikslus „Įnoringoji“ (apie 1718, Ermitažas, Sankt Peterburgas), „Venecijietiška šventė“ (apie 1718–1719, Škotijos nacionalinė galerija, Edinburgas), o teatro temos viršūnėmis – drobes „Italų aktoriai“ (1720, Nacionalinė dailės galerija, Vašingtonas), „Žilis“ (apie 1718–1719, Luvras, Paryžius), „Mecetenas“ (apie 1718–1720, Metropoliteno muziejus, Niujorkas).
Paskutinį paveikslą „Žerseno iškaba“ (1721, Šarlotenburgo rūmai, Berlynas) Watteau nutapė prieš pat mirtį, jau sunkiai sirgdamas tuberkulioze.
Skyrė jį draugui ir paskutiniam globėjui Edme’ui François Gersaint’ui, meno kūrinių parduotuvės savininkui.
Po Watteau mirties draugams kilo laiminga mintis įamžinti jo kūrybos palikimą graviūrų pavidalu.
Tarp 1724 ir 1735 m. dailininko draugo bei globėjo Jeano de Julienno iniciatyva pagal Watteau tapybos darbus ir piešinius buvo sukurta šeši šimtai estampų.
Reikšmingą sumanymą ėmėsi įgyvendinti visa plejada talentingų grafikų, tarp kurių buvo François Boucher, Laurent’as Carsas, Jeanas-Etienne’as Liotard’as, Benoît ir Jeanas Audranai, Jacques’as-Philippe’as Le Bas, Michelis-Guillome’as Aubert’as ir daugelis kitų.
Šis projektas padėjo išplisti Europoje rokoko stiliui, kurio vienas pradininkų buvo Watteau.
Parodoje eksponuojama per 90 graviūrų, sukurtų pagal Watteau piešinius ir tapytus paveikslus.
Didžioji dalis graviūrų atrinkta iš beveik 40 000 grafikos kūrinių kolekcijos, 1935 m. barono Edmond’o de Rothschildo dovanotos Luvrui.
Parodoje taip pat bus demonstruojami paties Watteau trois crayons (trijų kreidelių) technika meistriškai sukurti piešiniai ir viena tapyta drobė „Besimaudanti Diana“ (apie 1715–1716).
Tokio turinio paroda padės atskleisti Antoine’o Watteau, vieno garsiausių prancūzų dailininkų, kūrybos savitumą ir įtaką Europos meno raidai. DELFI skaitytojai išrinko gražiausią klubo „Exit“ vasaros merginą!
Šiais koziriais DELFI skaitytojų, balsavusių už gražiausią klubo „Exit“ vasaros merginą, širdis pavergė konkurso laimėtoja.
Žaviajai „Exit“ vasaros merginai atiteks dvigubas bilietas į visus klubo „Exit Vilnius“ renginius kiekvieną savaitgalį iki pat Naujųjų metų ir specialus DELFI įsteigtas prizas.
Į architektūros mokslus nėrusi M. Šalčiūtė nepamiršta gerbėjoms padėti dailinant figūras „Facebook“ sensacija vadinama Monika Šalčiūtė su savo gerbėjais dalinasi video, kuriuose rodo pratimus, padėsiančius turėti gražų kūną.
Video aš parodau, kaip sportuoju, kad turėčiau tai, ką dabar turiu“, - DELFI kalbėjo mergina.
Nuo rugsėjo mėnesio Monika gilinasi į architektūros mokslus.
Pasiteiravus, kaip merginai sekėsi švietimo įstaigoje pirmomis rugsėjo dienomis, Monika nebuvo linkusi į komentarus ir pasakė, kad apie savo studijas nekalbės.
Pratimai, kuriuos rodo M. Šalčiūtė:
Sklandymu susižavėjęs S. Uždavinys: galvojau, kurį kelią rinktis, piloto ar aktoriaus Aktorius Sakalas Uždavinys laisvas dienas nuo darbų leidžia aerodrome, kur mokosi sklandyti.
DELFI S. Uždavinys pasakojo, kad lėktuvais žavisi jau nuo pat vaikystės, o mokytis sklandyti nusprendė sudalyvavęs vienoje aviatorių šventėje: „Ši aistra nėra nauja, tik materializuojasi į kažkokį veiksmą.
Protingoje vaikystėje skaičiau knygas, domėjausi, kaip veikia tie aparatai (lėktuvai – DELFI).
Baigęs mokyklą S. Uždavinys mąstė, kurią specialybę pasirinkti, aktoriaus ar piloto.
Visais laikais nejaučiau daug simpatijų sovietinei karinei tvarkai, taip pat būtų reikėję keliauti į Rusiją.
Taip pat nebuvau tikras dėl savo matematikos žinių“, - savo apsisprendimą rinktis aktoriaus kelią aiškino S. Uždavinys.
Išmanyti, kokios sąlygos yra palankios sklandymui, yra atskiras mokslas“, - DELFI kalbėjo pašnekovas.
S. Uždavinys džiaugėsi, kad Lietuva yra sparnuotas kraštas ir sportinė aviacija yra viena iš sporto sričių, dėl ko lietuviai turėtų didžiuotis.
Sportinės aviacijos gamykla Prienuose savo veiklą pradėjo dar 1969 metais.
Šiuo metu pasaulyje skraido virš 500 lietuviškų LAK (lietuviškos aviacinės konstrukcijos)“, - lietuvių pasiekimais aviacijoje džiaugėsi S. Uždavinys.
Akimirkos iš sklandymo pamokų - DELFI nuotraukų galerijoje:
Ar esate girdėję Vivaldį, atliekamą tradiciniais japonų instrumentais?
Rugsėjo 14 d. šeštadienį Vilniaus kongresų rūmuose japonų kultūros festivalio „nowJapan‘13“ metu įvyks japonų grupės „Hide-Hide“ koncertas.
Papildomas, nemokamas koncertas Kaune, Vytauto Didžiojo universiteto koncertų salėje, įvyks rugsėjo 15 d., sekmadienį.
Egzotiškais instrumentais – japoniška bambukine fleita ir japoniška tristyge bandža – du pasaulyje puikiai žinomi muzikantai Hideki Ishigaki ir Hideki Onoe atlieka ne tik tradicinę japonų muziką, bet interpretuoja garsiausiuspasaulio klasikus.
Padedant Vytauto Didžiojo universitetui, Sugiharos fondui, Kauno miesto savivaldybei bei dar vienam ypatingam rėmėjui, panorusiam išlikti nežinomu, Kauno miesto gyventojams rugsėjo 15 d. dovanojame nemokamą japonų grupės „Hide-Hide“ koncertą“, - pasakojo festivalio organizatorius Sergej Grigorjev.
„Hide-Hide“ duetas yra unikalus reiškinys muzikiniame Japonijos pasaulyje, gyvuojantis jau šeštus metus.
„Hide-Hide“ debiutavo išleidę albumą pavadinimu „NEO Japanesque“, kuriame originaliai ir moderniai interpretuoja tradicinę japonų muziką.
„Hide-Hide“ šių dienų klausytojui pateikia savo, šiuolaikinę tradicinės japonų muzikos versiją.
Didžiausio dėmesio Japonijoje ir už jos ribų „Hide-Hide“ sulaukė 2009 m., kuomet išleido albumą pavadinimu „Nostalgija“.Jamesurinktos
japonų atlikėjų interpretuojamos nostalgiškos, žinomų filmų melodijos, sukurtos vieno garsiausių Sovietų Sąjungos kompozitoriaus Michailo Tariverdievo.
Albume galima rasti melodijų iš tokių legendinių filmų kaip „Likimo ironija, arba po pirties“ bei „Septyniolika pavasario akimirkų“.
Viskas prasidėjo nuo „Hide-Hide“ dueto pažinties su kompozitoriaus M. Tariverdievo žmona Vera Tariverdijeva.
V. Tariverdijeva kreipėsi į muzikantus, siekdama pristatyti M. Tariverdijevo kūrybą Japonijos klausytojams.
Eksperimentas pasiteisino ir buvo puikiai įvertintas ne tik Japonijoje ar Rusijoje, bet ir kitose pasaulio šalyse.
Įkvėpti albumo sėkmės (turo Rusijoje metu buvo parduota beveik tūkstantis albumo kopijų, koncertuose apsilankė daugiau nei keturi tūkstančiai žiūrovų), „Hide-Hide“tradiciniais japonų instrumentais pabandė interpretuoti ir kitus rusų klasikus, t.y. tokių visame pasaulyje vertinamų kompozitorių kaip P. Čaikovskis, I. Stravinskis, S. Rachmaninovas ar S. Prokofjevas muziką.
Vėliau „Hide-Hide“ ėmėsi ir kitų šalių pasaulinio garso klasikinės muzikos – A. Vivaldžio, G.F.
Hendelio, R. Šumano, E. Grieg, G. Caccini ar G. Forė – kūrinių.
„Hide-Hide jau koncertavoRusijoje, Mongolijoje, Prancūzijoje, Italijoje, Ispanijoje ir kitose Europos šalyse.
Už naują požiūrį į Rusijos klasiką, „Hide-Hide“ jau gavo keletą tarptautinių muzikos apdovanojimų.
„Hide-Hide“ muzika: TV3 siūlys pirkti dramblį Televizija TV3, sėkmingai įgyvendinanti tokius jau tradicija tapusius projektus kaip „Išsipildymo akcija“, „Lietuvos garbė“, „Žemės valanda“, „Pyragų diena“ ir kiti, į savo eterį priima dar vieną socialinės atsakomybės projektą.
Šį kartą savo žiūrovus TV3 kvies padėti Lietuvos zoologijos sodo gyventojams paramos akcijoje „Pirk dramblį“.
Lietuvos zoologijos sodas, įsikūręs Kaune, šiemet švenčia garbingą 75-erių metų jubiliejų.
Tiesa, jubiliejus neapsaugojo zoologijos sodo nuo blogų žinių – vos prieš kelis mėnesius dėl prastos Lietuvos zoologijos sodo būklės Europos zoologijos sodų ir akvariumų asociacija (EAZA) panaikino jo, kaip visateisio nario, statusą ir pakeitė jį į kandidato statusą.
Pasak specialistų, per keletą artimiausių metų atnaujinus ir rekonstravus zoologijos sodą pagal jau parengtą sodo teritorijos galimybių studiją ir detalųjį planą, jis galėtų tapti vienu moderniausių zoologijos sodų Baltijos regione, tačiau tam reikalingos milijoninės Europos Sąjungos lėšos.
Gyvūnų poreikiai patys įvairiausi – nuo geresnių pašarų iki medicininės pagalbos zoologijos sodo senjorams, nuo būtinųjų buitinių sąlygų gerinimo iki specialių pagalbos priemonių išsaugant nykstančias rūšis, – vardija naujasis Lietuvos zoologijos sodo direktorius Aurimas Didžiokas.
– Nuoširdžiai kviečiame visus Lietuvos žmones prisijungti prie šios akcijos ir padėti mūsų visų zoologijos sodui, čia gyvenantiems gyvūnams.“
Paramos akcija „Pirk dramblį“ organizuojama bendradarbiaujant tokioms garsioms prodiuserių kompanijoms kaip „Videometra“ ir „TymDrym“, taip pat Lietuvoje ir užsienyje verslo socialinės atsakomybės projektus plėtojančiai VšĮ „Atsakingas verslas“.
Ir tikslai šių projektų panašūs – gerinti buitines sąlygas, sveikatinti gyvūnus, praturtinti jų aplinką būtinosiomis priemonėmis“, – sako paramos projekto „Pirk dramblį“ koordinatorė, VšĮ „Atsakingas verslas“ projektų vadovė Rima Olberkytė-Stankus.
Paramos projekto „Pirk dramblį“, kurio globėju tapo Prezidentas Rolandas Paksas, aukojimo kampanija prasidės rugsėjo 11 dieną.
Aukoti bus galima skambinant arba siunčiant trumpąsias žinutes specialiais akcijos numeriais, internete, taip pat įsigyjant bilietą į grandiozinį visų žvaigždžių paramos koncertą gyvūnams, kuris vyks spalio 4-ąją, Pasaulinę gyvūnų dieną, Kaune.
„Sirenų“ naujienos: ar Makbetas pakliuvo po žmonos padu?
Po sėkmingo mūšio Škotijos karalius Dunkanas viešai gėrėjosi karvedžio Makbeto drąsa ir paaukštino jo pareigas.
Tiesa, toks karaliaus sprendimas Makbeto ne tik nenudžiugino, bet ir didžiai nuvylė, o jo žmoną ledi Makbet – rimtai papiktino.
Anot vieno asmens, norėjusio likti paslaptyje (pavadinkime jį W. Sh.), politiniuose karalystės užkulisiuose vis dažniau linksniuojamas Makbeto žmonos ledi Makbet vardas.
Apžvalgininkams kyla pagrįstas klausimas: ar Makbetas pats priima sprendimus, ar besąlygiškai paklūsta žmonos dūdelei?
W. Sh. 
pavyko nugirsti ledi Makbet monologą, kai ji savo vyrą vadino bailiu, nesiryžtančiu eiti trumpiausiu keliu, t. y. imtis agresyvesnių veiksmų prieš karalių.
„Tu nori būt galingas ir garsus, tačiau klasta nelydi tavo norų“, – citavo Makbeto žmoną šaltinis.
Kaip žiniasklaidai pasakojo Bankas, kitas kovose dalyvavęs kariuomenės vadas, pats Makbetas tikėjosi aukštesnio posto.
Juolab kad po triuškinamų kautynių – dar prieš karaliaus parodytą malonę – jiems apsireiškė trys moterys, kurios Makbetui išpranašavo karūną, o Banką patikino, jog karaliais taps jo vaikai.
Paprašytas pakomentuoti žmonos vaidmenį jo politiniuose reikaluose, Makbetas nuo žurnalistų atsitvėrė tylos siena.
Spektaklio anonsas: Gruzinų režisieriaus Davido Doiašvilio spektaklį „Makbetas“ pagal Williamo Shakespeare’o dramą žiūrovai galės išvysti spalio 3 d. 18.30 val. 
Lietuvos nacionalinio dramos teatro Didžiojoje salėje.
Vilniaus tarptautinis teatro festivalis „Sirenos“ sostinėje vyks rugsėjo 26–spalio 6 dienomis. Vilniuje jau kuria vienas trokštamiausių gatvės menininkų M. Jenkinsas iš JAV „Sostinės dienų“ pristatomas pirmasis Vilniaus gatvės meno festivalis „Vilnius Street Art“ startuoja su solidžia programa – miestui iš penkių kūrinių tris padovanos pripažinti pasaulinio garso menininkai, du – jauni, bet jau spėję išgarsėti lietuviai.
Be Lietuvos publikai jau pažįstamo Ernesto Zacharevič, kuris savo sėkmingą karjerą pradėjo gyvendamas Pietryčių Azijoje ir yra laukiamas svečias daugelyje gatvės meno projektų, į festivalį atvyko neabejotina žvaigždė – Markas Jenkinsas su kolege Sandra Fernandez iš JAV.
Nemažai lietuvių, išvydę Marko Jenkinso darbus, nustemba, kad šis garsus menininkas kurs ir Lietuvoje, nes jo darbus jau yra matę bekeliaudami po daugelį didžiųjų užsienio miestų ir nelikę jiems abejingi.
Išties Marko Jenkinso darbai yra unikalūs, kaip ir pats menininkas.
Marko Jenkinso savita technika kuriami žmogaus dydžio manekenai, kuriuos jis aprengia kasdieniais drabužiais, yra neįtikėtinai realistiški, tad dėl keistų gyvų/negyvų skulptūrų dažnai sulaukiama ir skambučių pagalbos numeriais.
Pirmajam Vilniaus gatvės meno festivaliui „Vilnius Street Art“, kuris vyks didžiausios miesto šventės „Sostinės dienų“ metu rugsėjo 6–8 dienomis, yra numatyta, kad Markas Jenkinsas kartu su Sandra Fernandez sukurs skulptūrinę kompoziciją ant Šiuolaikinio meno centro pastato stogo iš Rūdninkų gatvės pusės.
Šis kūrinys bus eksponuojamas iki spalio 16 dienos, o tolimesnis jo likimas kol kas nežinomas.
Tačiau tai Markui Jenkinsui neatrodo keista.
Todėl atvykęs į Vilnių Markas Jenkinsas ne tik intensyviai dirba savo studijoje kurdamas skulptūras, bet taip pat tyrinėja miestą ir jo gyventojų įpročius, kad savo kūriniu užmegztų dialogą su čia gyvenančiais žmonėmis.
Sakoma, kad Markui Jenkinsui negana vienos vietos savo skulptūroms apgyvendinti – jam išvykus miestai pasikeičia, tačiau niekas niekada iš anksto nežino kaip.
Pirmąjį savo projektą Markas Jenkinsas pristatė 2003 m. Rio de Žaneiro gatvėse ir iškart sulaukė gausios publikos reakcijos.
Nors niekada profesionaliai nestudijavęs meno Markas Jenkinsas yra laukiamas svečias didžiosiose pasaulio galerijose nuo Niujorko iki Maskvos.
Į Vilnių menininkas atvyko tiesiai iš Azarbaidžiano sostinės Baku, kur dalyvavo meno viešojoje erdvėje festivalyje „Baku Public Art Festival“.
Išties atrodo, kad Markas Jenkinsas su Sadra Fernandez Vilniaus miestui yra paruošę nemenką savo meno injekciją, kuria pažymės pirmąjį Vilniaus gatvės meno festivalį ir pamatuos, kiek Lietuvos sostinė atvira menui.
Marko Jenkinso ir Sandros Fernandez skulptūrinę instaliaciją ant Šiuolaikinio meno centro stogo bus galima apžiūrėti nuo rugsėjo 6 iki spalio 16 dienos.
Ernesto Zacharevič kūrinys ant buvusio kino teatro „Lietuva“ jau sukurtas ir laukia miestiečių vertinimo, Jurgis Tarabilda jau pradėjo piešti sieną Odminių g. 6, Antanas Dubra nuo antradienio dirba ant buvusios Šv. Jokūbo ligoninės sienos iš J. Tumo-Vaižganto g. pusės, o simbolinį festivalio akcentą – trumpalaikę instaliaciją ant vienos Rotušės kolonos tarptautinė komanda „Upperstudio“ (Ivane Ksnelashvili, Gruzija ir Sebastiano Maiolino, Italija) įgyvendins rugsėjo 7 d. Ketvirtadienį Freddie Mercury butų sukakę 67-eri.
Filmas apie roko legendą kol kas nebus kuriamas, nes aktoriui Sachai Baronui Cohenui nepatiko scenarijus ir jis atsisakė vaidmens.
Scenarijaus autorius ir režisierius Peteris Morganas buvo sukūręs scenarijų, apimantį F. Mercury‘o gyvenimą nuo grupės „Queen“ susikūrimo aštunto dešimtmečio pradžioje iki 1985 m. iki koncerto „Live Aid“.
Pranešama, kad nesutapo S. B. Coheno ir likusių gyvų grupės „Queen“ narių nuomonės dėl filmo.
„Queen“ nariai norėjo, kad filmas labiau atspindėtų F. Mercury‘o, kaip muzikanto, veiklą, o aktorius norėjo daugiau dėmesio skirti atlikėjo audringam asmeniniam gyvenimui.
F. Mercury‘o gimimo dienos proga (jis gimė 1946 m. rugsėjo 5 d.) pateikiame 10 įdomių faktų apie atlikėjo gyvenimą, kurių dar galbūt nežinojote: 1.Net atlikėjo pase buvo įrašyta Frederickas Mercury‘is, nors tikrasis jo vardas ir pavardė buvo Farrokhas Bulsara.
Jis pradėjo vadintis Freddie dar prieš atvykdamas į Angliją, o Mercury – kai susikūrė grupė „Queen“.
3.Paskutinėje vaizdo klipo „It‘s A Hard Life“ scenoje F. Mercury labai atsargiai sėda ant laiptelių.
Taip yra todėl, kad jam buvo ką tik nuėmę gipso tvarstį – audringų išgertuvių Miuncheno bare „Niujorkas“ padarinį.
4.Geriausiai F. Mercury‘is sudainuodavo po audringų konfliktų.
Prieš vieną koncertą jis tiek susikivirčijo su tuometiniu mylimuoju Billu Reidu, kad šis iki kraujo perkando jam ranką.
5.Kartą jie su B. Reidu kelias valandas vienas ant kito šaukė.
Ryte po barnio dainininkas pabudo visiškai užkimęs, o vakare laukė pasirodymas populiarioje JAV laidoje „Saturday Night Live“.
F. Mercury‘is visą dieną įvairiausiomis priemonėmis gydėsi ir vos spėjo iki vakaro atgauti balsą.
6.Skrisdamas į Ameriką iš Tokijo F. Mercury įsėjo į lėktuvą ir apsižiūrėjo, jog tai „DC10“ modelis, kuris praeityje buvo ne kartą gedęs.
Atlikėjas vikriai susirinko daiktus ir nusipirko paskutinį bilietą į 14 valandų vėlesnį skrydį ekonomine klase kito modelio lėktuvu, nors „DC10“ turėjo pirmos klasės vietą.
7.Per koncertinį turą JAV F. Mercury‘is sužinojo, kad jo tuometinis mylimasis Tony‘is Bastinas jam neištikimas.
Jis nupirko T. Bastinui bilietą į Ameriką, pasakęs, kad nori jį pamatyti.
F. Mercury‘is pasiliko T. Bastino katiną Oscarą.
Jo mergina neilgai buvusi ilgametė draugė Mary Austin pridėdavo katėms telefono ragelį, kad jos išgirstų šeimininko balsą.
Žodžius dainai „Life Is Real“ jis padiktavo skrisdamas per vandenyną iš Niujorko.
10. F. Mercury'o statula Šveicarijos Montrė miestelyje stovi ant įėjimo į „Dominion“ teatrą stogo.Storus vaiko plaukus įvertino papildomais 6 Lt Klaipėdietė Rasa K., pabandžiusi aiškintis dėl papildomų litų už vaiko kirpimą, vos pati neliko be šventinės šukuosenos.
Dienraštis „Klaipėda” rašo, kad Rasa K. savo 50-ajam gimtadieniui ruošėsi iš anksto.
Viską iki smulkmenų suplanavusi moteris ne tik pasikvietė daugybę artimųjų, bet ir pasirūpino, kad pati tą dieną puikiai atrodytų - kirpykloje, kurios klientė yra jau ne vienerius metus, moteris dar rugpjūčio pradžioje užsisakė plaukų dažymą, šukuoseną bei makiažą.
Rasa K. išgirdo paaiškinimą, jog didesnė kaina paskaičiuota todėl, kad berniuko labai stori plaukai.
Po kelių valandų atėjo laikas, kai pagal išankstinį užsirašymą R.Kučinskienė turėjo gražintis toje pačioje kirpykloje ir net pas tą pačią kirpėją, kuri ryte kirpo plaukus jos sūnui.
„Klaipėdos” pakalbinta grožio salono kirpėja Diana teigė, kad klientė „kalbėjo ir kalbėjo, nors nevartojo necenzūrinių žodžių, bet visa ta kalba buvo pikta ir liejosi nepabaigiamu srautu. J. Gavėnas.
7 mitai apie lojalumą Lietuvoje 1 Mitas.
Susidaro įspūdis, kad visa Lietuva tapo dideliu aukcionu, kuriame pardavėjai „perka“ pirkėjus ir viešai skelbia apie pergales.
Kai Lietuvoje atsirado lojalumo kortelių bumas, pagrindinis prekybininkų tikslas tapo pritraukti kuo daugiau naujų pirkėjų arba kiek įmanoma labiau išlaikyti senuosius.Pardavėjų rėkimas Lietuvai kainuoja 3 mlrd. Lt Lietuvos gyventojai toleruoja blogą aptarnavimą verslo sektoriuose, nes nenori veltis į konfliktus, nesitiki geresnio aptarnavimo, saugo savo sveikatą arba jiems tiesiog nerūpi.
Banko „Swedbank“ ir mobiliojo ryšio operatorės „Bitė“ užsakymu atliktas tyrimas ir skaičiavimai rodo, kad net trečdalis gyventojų į blogą aptarnavimą visiškai nereaguoja.
Lietuvos gyventojų pasiteiravus, kodėl jie nereikalauja gero aptarnavimo, apie pusė teigė nenorintys įsivelti į konfliktą.
Todėl padaroma žala reputacijai“, - teigė „Bitės“ klientų aptarnavimo departamento direktorė Aida Raziulytė.
„Lietuvos vartotojų lūkesčiai aptarnavimo srityje yra labai maži.
Vyresni sako, kad nebuvo blogai aptarnauti“, - komentavo A. Raziulytė.
Skaičiuoja, kad dėl blogo aptarnavimo šalis praranda 3 mlrd. Lt „Swedbank” analitikai pabandė suskaičiuoti, kiek Lietuva praranda dėl blogo klientų aptarnavimo.
Banko vyresnioji ekonomistė Vaiva Šečkutė teigė, kad, pasitelkus gyventojų apklausą ir Lietuvos statistikos departamento duomenis, skaičiuojama, kad šalies ekonomika dėl blogo aptarnavimo praranda apie 3 mlrd. Lt per metus.
V. Šečkutė skaičiuoja, kad, jei visomis susidariusiomis valandomis būtų dirbta, šalyje būtų papildomai sukurta 143 mln. Lt.Netikėta liga gali atnešti finansinę pražūtį 300 tūkst. lietuvių Plonu ledu vaikšto beveik 300 tūkst. žmonių arba maždaug tiek, kiek gyvena Kaune.
Tokius skaičius pateikusi Valstybinė ligonių kasa (VLK) pastebi, kad dažniausiai draudimu nesirūpina jaunimas, kuris greičiausiai yra emigravęs arba dirba šešėlyje.
Valstybinė mokesčių inspekcija (VMI) tvirtina negalinti imtis nesumokėto PSD išieškojimo, nes iš VLK negauna tikslių draudžiamųjų sąrašų.
VLK skaičiuoja, kad iš viso sveikatos draudimo neturi 295,669 tūkst. gyventojų.
Tokio amžiaus neapsidraudusiųjų yra 61,423 tūkst. „Tikėtina, kad tarp šių neapdraustųjų yra asmenų, kurie vykdo ekonominę veiklą šešėlyje, tačiau to nedeklaruoja ir nemoka mokesčių valstybei, taip pat jokios ekonominės veiklos nevykdantys ir savarankiškai nesidraudžiantys asmenys, pavyzdžiui, namų šeimininkės, taip pat socialinėje atskirtyje gyvenantys asmenys – benamiai“, – DELFI komentavo VLK Ryšių su visuomene skyriaus vedėja Lina Bušinskaitė.
Tikėtina, kad tarp jų nemaža dalis yra tokių, kurie išvyksta iš Lietuvos nedeklaruodami išvykimo, o atvykę į kitą šalį nuolatiniam ar laikinam gyvenimui nedeklaruoja atvykimo“, – sakė L. Bušinskaitė.
Tokios gydymosi išlaidos, jei jam tenka išleisti didžiąją dalį pajamų, specialistų žargonu vadinamos katastrofinėmis“, – komentavo L. Bušinskaitė.
Pagal VLK kainoraštį, pavyzdžiui, stuburo išvaržos gydymas kainuoja 1272-3111 Lt, gastrito, opaligės – 570-2022 Lt, inkstų uždegimo – 670-2856 Lt, kiaušidės cistos operacija – 1308-4311 Lt.
Paklaustas, ko reikėtų imtis, kad minėti žmonės susimokėtų PSD, VLK direktorius Algis Sasnauskas DELFI sakė, kad reikia skatinti verslą ir kartu traukti žmones iš šešėlio.
„Aš darau išvadą, kad reikia skatinti verslą, o tai tikrai ne VLK reikalas.
A. Sasnauskas tvirtino, kad VMI taip pat neturi daug svertų surinkti mokesčius iš niekur oficialiai nedirbančių žmonių.
„Jeigu žmonės negauna jokių pajamų, tai ką ta Mokesčių inspekcija gali padaryti.
Ir toliau skaičiuoja, bet ne visiems Pasiteiravus, kaip iš gyventojų bus išieškomas nesumokėtas PSD, Valstybinės mokesčių inspekcijos (VMI) viršininko pavaduotoja Vilma Vildžiūnaitė DELFI sakė, kad VLK nėra pateikusi asmenų sąrašo, kurie turi savarankiškai draustis PSD.
„Toks tikslus sąrašas gali būti sudarytas tik nustačius visus valstybės lėšomis draudžiamus asmenis, o kaip rodo mokėtojų skambučiai į VMI, šis sąrašas taip pat nėra tikslus.
VMI, siekdama taupiai naudoti valstybės lėšas ir netrikdyti jautrios visuomenės grupės klaidinančiais pranešimais apie PSD įmokų sumokėjimo prievolę, tik gavusi patikrintus ir korektiškus savarankiškai besidraudžiančių asmenų sąrašus, galėtų imtis efektyvaus PSD įmokų administravimo“, – sakė ji.
V. Vildžiūnaitė pabrėžė, kad PSD paskaičiuojamas tik tiems, kurie nors dalį metų buvo drausti.
„Primename, kad 2010 m. VMI Gyventojų pajamų mokesčio deklaracijose daliai mokėtojų, kurie per 2009 m. kurį laiką turėjo savarankiškai draustis, o kitą laiką buvo apdrausti, teikdama pagalbą, savarankiškai apskaičiavo preliminariose deklaracijose PSD įmokas.
VMI kiekvienais metais pateiktose preliminariose deklaracijose ir toliau apskaičiuoja PSD įmokas tik tiems gyventojams, kurie privalo pateikti pajamų deklaracijas“, – teigė ji.
Už daugiau nei pusę moka valstybė DELFI primena, kad 2010 m. pavasarį tūkstančiai niekur nedraustų žmonių savo pajamų deklaracijose pamatę įsiskolinimus už PSD.
VLK duomenimis, 2009 m., už kuriuos ir buvo paskaičiuotas PSD, 369,2 tūkst. žmonių neturėjo sveikatos draudimo.
2013 m. rugpjūčio 1 d. draudžiamųjų VLK registro duomenimis, iš viso buvo įrašyta 3,3 mln. draudžiamųjų.
Pripažįstama, kad šis skaičius skiriasi nuo paskutinio Lietuvos gyventojų surašymo duomenų dėl gyventojų surašymo metodikos ypatumų.
Didžiąją dalį apdraustųjų sudaro apdraustieji valstybės lėšomis – 56 proc., likusieji 44 proc. pasiskirsto taip: 42 proc. sudaro apdrausti dirbantieji, 0,66 proc. – savarankiškai PSD mokantys asmenys; dar 1,19 proc. yra asmenys, turintys prievolę mokėti PSD papildomą mėnesį (tie, kurie yra laikomi apdraustais PSD dar vieną mėnesį po to, kai už juos nustota mokėti arba kai jie patys nustoja mokėti PSD įmokas, pavyzdžiui, išėję iš darbo ir dar neįsiregistravę darbo biržoje asmenys).
VMI duomenimis, pernai daugiau nei 118 tūkst. gyventojų savarankiškai sumokėjo 8,2 mln. Lt PSD, o 2011 m. per 101 tūkst. žmonių įmokėjo 7,6 mln. Lt.
DELFI primena, kad Sveikatos apsaugos ministerija siūlo, jo visiems asmenims PSD įsigaliotų iš karto pradėjus mokėti įmokas.
Pataisas ministerija parengė po to, kai Konstitucinis Teismas sukritikavo dabar galiojančią tvarką, kad gyventojams, kurie savarankiškai moka sveikatos draudimo įmokas, PSD įsigalioja tik kitą mėnesį po tos dienos, kai jie tris mėnesius iš eilės sumoka šias įmokas. XIX a. amerikiečiai pramonininkai norėdavo tuoktis su karališkų šeimų iš Europos atstovais.
Devintą praėjusio amžiaus dešimtmetį japonų milijonieriai norėjo pirkti Rockefellerių centrą, pastaraisiais dešimtmečiais Emyratų princai mėgsta statytis sniego arenas, rašo npr.org.
Dabar – Kinijos eilė.
Naujai iškepti Kinijos milijonieriai garsėja neįprastais poreikiais. Europos ir Anglijos centriniai bankai skelbs sprendimus dėl palūkanų normų Vakar pasaulio akcijų rinkose vyravo teigiamos nuotaikos – EURO STOXX ir S&P500 kilo atitinkamai 0,18 ir 0,81 procento.
Rinkos dalyviai teigiamai vertino FED ataskaitą apie ūkio būklę, kurioje pažymėta, kad JAV ūkio augimas išlieka nuosaikus.
Tuo tarpu JAV kongreso užsienio reikalų komitetas patvirtino rezoliuciją, kuria pritaria JAV kariniams veiksmams.
Tikimasi, kad galutinis balsavimas dėl JAV jėgos panaudojimo prieš Sirijos režimą vyks ne anksčiau negu rugsėjo 9 dieną.
Šiandien sprendimą (14 val. 45 min. 
Lietuvos laiku) dėl palūkanų normų skelbs ECB.
Taip pat gali būtų užsiminta, kad ECB yra pasirengęs skatinti ekonomiką dar žemesnėmis palūkanų normomis, jeigu tarpbankinės palūkanos kilstelėtų.
Šiandien vyks ir D. Britanijos centrinio banko susitikimas, kurio metu rekordiškai žemos palūkanų normos (0,5 proc.) ir turto pirkimo programos apimtys (375 mlrd. svarų sterlingų) neturėtų būti keičiamos.
Kaip žinia, D. Britanijos centrinis bankas planuoja žemas palūkanų normas taikyti tol, kol nedarbo lygis pasieks 7 procentus (šiuo metu 7,8 proc.).
K! albant apie centrinių bankų sprendimus, verta paminėti, kad vakar vyko Kanados centrinio banko susitikimas, kurio metu bazinės palūkanų normos nebuvo pakeistos.
Pasak banko, Kanados ekonomika pradės atsigauti 2014 metais.
Po pirmųjų savaitės prekybos sesijų, kada Vilniaus ir Talino biržų indeksų reikšmes smukdė pardavėjai, vakar buvo juntamos optimistinės investuotojų nuotaikos.
Vilniaus biržos indeksas kilo 0,5 proc., o apyvarta (395 tūkst. eurų) buvo beveik dvigubai didesnė negu Taline.
Didžiausia Vilniaus biržos apyvartos dalis, beveik 155 tūkst. eurų atiteko „Linas Agro Group“ bendrovei.
Aktyviausiai (34 sandoriai) prekiauta „Aprangos“ akcijomis, kurios brango 1,16 proc., o apyvarta buvo 42 tūkst. eurų.
Taline investuotojų, o tiksliau pardavėjų akiratyje išlieka „Baltika“ (-4,61 proc.) akcijos – vien per šią savaitę akcijų kaina krito maždaug 15 procentų.
Tuo tarpu,,Tallink Grupp“ paskelbė, kad rugpjūtį, palyginti su tuo pat mėnesiu pernai, perkeltų keleivių daugėjo 0,1 proc., gabentų automobilių srautas ūgtelėjo 0,5 proc., o krovinių srautas didėjo 8,7 procentų.
Šiandien esminių naujienų, galinčių išjudinti prekybą, neturėtų būti, tačiau vakar vyravusios nuosaikiai optimistinės nuotaikos turėtų išsilaikyti ir šios dienos prekybos sesijos metu.Aktyviausiai prekiauta „Agrowill Group“ akcijomis Trečiadienį Vilniaus akcijų biržoje sudaryti 288 sandoriai, jais perleistų akcijų vertė siekė 394 tūkst. eurų.
Aktyviausiai prekiauta „Agrowill Group“ vertybiniais popieriais, jų suprekiauta už 61 tūkst. eurų, o kaina augo 1,54 proc.
Vėl dominavo pirkėjas per vieną tarpininką.
Tiesioginiu sandoriu perleistų „Linas Agro Group“ akcijų vertė siekė 100 tūkst. eurų.
„Grigiškių“ dukterinė bendrovė „Klaipėdos kartonas“ pranešė pasirašiusi biokatilinės finansavimo sutartį.
Ši naujiena rinkai nebuvo reikšminga, prekyba „Grigiškių“ akcijomis vyko neaktyviai.
„Aprangos“ vertybinių popierių kaina kilo iki 2,61 euro, „Žemaitijos pieno“ – iki 0,76 euro, „Teo LT“ – iki 0,78 euro už akciją.
Estija Talino biržos indeksas beveik nekito, prekyba nebuvo aktyvi – apyvarta siekė 234 tūkst. eurų, sudaryta 150 sandorių.
„Tallink Grupp“ praėjusio mėn. pervežimų rezultatai vertinti neutraliai – keleivių pervežta 0,1 proc., krovinių – 8,7 proc., transporto priemonių – 0,5 proc. daugiau nei praeitų metų rugpjūčio mėn. Bendrovės akcijų kaina rinkoje ūgtelėjo 0,11 proc.
Vėl didesnė kainos korekcija fiksuota „Baltika“ pozicijoje – investuotojus nuvylė bendrovės praeito mėn. pardavimų apimtys.
„Olympic Entertainment Group“ vertybiniai popieriai brango 0,54 proc.
Kitomis pozicijomis prekiauta neaktyviai.
Latvija Rygos akcijų biržoje pasiekta gana solidi 97 tūkst. latų apyvarta, atlikti 103 sandoriai.
Nors brangusių pozicijų buvo mažiau, nei pigusių, biržos indeksas augo 1,27 proc.
Aukštyn šovė „Latvijas Kugnieciba“ vertybinių popierių kaina – fiksuotas 7,79 proc. teigiamas pokytis, o tiesioginio sandorio pagalba apyvarta viršijo 60 tūkst. latų.
Aktyviau prekiauta ir „Olainfarm“ bei „Grindeks“ akcijomis, kurios brango atitinkamai 1,02 proc. ir 2,18 proc. „Rigas kugu buvetava“ vertybinių popierių vertė smuko 6,06 proc.
JAV akcijų biržose vyravo optimistinės investuotojų nuotaikos Trečiadienį JAV akcijų biržose vyravo optimistinės investuotojų nuotaikos.
Akcijų indeksų reikšmes augino automobilių gamintojų Ford Motor ir General Motors vertybinių popierių brangimas, paaiškėjus, kad pardavimų apimtys viršijo analitikų prognozes.
Taip pat augo technologijų sektoriaus atstovių Nicron Technology ir San Disk akcijos po kilusio gaisro konkurentės SK Hynic, antros pagal dydį pasaulyje kompiuterinių atminties mikroschemų gamintojos, fabrike Kinijoje.
Nors Senato sprendimas palaikyti Prezidentą B. Obamą dėl karinių veiksmų prieš Sirijos vyriausybę įpūtė neigiamo sentimento rinkos dalyviams, tačiau prekybos sesijos pabaigoje indeksas Standard & Poor‘s 500 užsidarė ties 1653.08
Europos akcijų indeksų reikšmės vakar keitėsi nežymiai.
Gana ramios investuotojų nuotaikos vyravo belaukiant JAV Senato balsavimo rezultatų dėl pritarimo B. Obamos karinei intervencijai prieš Siriją.
Prancūzijos CAC 40 ir Vokietijos DAX indeksai augo po maždaug 0.2 proc., o Jungtinės Karalystės FTSE 100 kilo 0.1 proc.
Tuo tarpu Italijos FTSE MIB indeksas prarado net 1.4 proc., pasirodžius pranešimui vietiniame laikraštyje, kad buvęs Ministras Pirmininkas Silvijus Berluskonis gali nebepalaikyti valdančiosios koalicijos.
Ketvirtadienis Azijos regiono akcijų rinkose vėl sėkminga.
MSCI Asia Pacific indeksas auga šeštą prekybos sesiją iš eilės.
Taip nusprendė Lietuvos apeliacinis teismas, įsiteisėjusiu sprendimu patenkinęs LATGA pareikštą ieškinį.
Teismas iš bendrovės „Init“ autorių teises ginančiai agentūrai taip pat priteisė 37 tūkst. PVM, 10 tūkst. palūkanų, 5,4 tūkst. Lt sumokėto žyminio mokesčio ir 5,2 tūkst. Lt advokato pagalbos išlaidų.
Pasak teismo, „Init“ nepaneigė pareigos mokėti autorinį atlyginimą pagal su LATGA sudarytą sutartį.
„Sudarydamos sutartį, ginčo šalys susitarė autorinį atlyginimą skaičiuoti nuo visų pajamų, gautų iš kabelinės televizijos abonentų mokamo abonentinio mokesčio, neišskiriant jo sudėtinių dalių, o atsakovas, tokį mokestį mokėjo iki 2008-ųjų sausio 1 d., pripažindamas jį teisingu, todėl nurodytu laikotarpiu (nuo 2008 m. sausio 1 d. iki 2010 m. gruodžio 31 d.) autorinis atlyginimas ieškovui turėjo būti skaičiuojamas, remiantis Sutartyje numatyta tvarka, t. y. nuo viso abonentinio mokesčio (ir nuo išskirtos abonentinio mokesčio dalies – Linijos palaikymo mokesčio)“, – nusprendė teismas.
Tuo metu „Init“ nesutiko su pareikštomis pretenzijomis ir aiškino, kad LATGA reikalavimus kelia iš negaliojančios sutarties.
Lietuvos apeliacinio teismo sprendimas dar gali būti skundžiamas Lietuvos Aukščiausiajam Teismui.
B. Gudelis pasakė, kiek sumokėjo už „Lietuvos ryto” akcijas „Lietuvos ryto“ žiniasklaidos grupės, kuriai priklauso didžiausias šalies dienraštis, akcijų paketo įsigijimo sandoris nėra baigtas, tačiau jį perkantis verslininkas Benas Gudelis atskleidžia, jog sandorio suma viršija 10 mln. litų.
Galiu pasakyti tiek, kad ta suma viršija 10 mln.“, – LRT radijo laidoje „LRT vasaros studija“ atskleidė B. Gudelis.
Verslininkas teigė manantis, jog į žiniasklaidos sritį ir konkrečiai „Lietuvos ryto“ grupę eiti – pats laikas.
Joje B. Gudelis šiuo metu įžvelgia didelį potencialą.
B. Gudelis sako, jog jo investicijos į „Lietuvos ryto“ veiklą bus ilgalaikės, nebent sutrukdytų valstybė.
Paklaustas, kiek įtakos jo sprendimui turėjo bičiulystė su UAB „Lietuvos rytas” vadovu Gedvydu Vainausku, verslininkas atsakė, jog sprendimo pirkti šios žiniasklaidos grupės akcijas bičiulystė nelėmė.
„Žmonai aš ką nors perku, o vyram iki šiol dar nepirkau“, – sakė B. Gudelis.
„Lietuvos ryto” akcijos – į B. Gudelio rankas Bankrutuojantis bankas „Snoras” pasiekė preliminarius susitarimus dėl antrinės įmonės „Snoras Media“ akcijų pardavimo.
„Snoras Media“ valdo 34 proc. „Lietuvos ryto” akcijų.
100 proc. „Snoras Media“ akcijų bus parduota Beno Gudelio įmonės „Fragrances International“ antrinei bendrovei „BIG group“.
Kaip nurodo „Snoro” administratorius Neilas Cooperis, sandoris bus sudarytas gavus Konkurencijos tarybos leidimą bei įvykdžius kitas sandorio sąlygas.
„Džiaugiamės galėdami pranešti, kad suderinome „Snoras Media“ akcijų pardavimo sąlygas su „BIG group”, ir toliau stengsimės užtikrinti, kad sandoris būtų užbaigtas kuo greičiau“, - pranešime cituojamas N. Cooperis.
Žiniasklaidos sritis ne vieną verslą turinčiam B. Gudeliui yra visiškai nauja.
Tačiau pats verslininkas DELFI sakė, kad tai nebus trumpalaikė investicija.
Paklaustas apie būsimus pakeitimus įmonėje, B. Gudelis į detales nesileido: „Šiuo metu dar nesame valdyboje, todėl to negaliu pakomentuoti.
„Lietuvos ryto" grupė valdo spaustuvę, leidžia dienraštį „Lietuvos rytas“, taip pat valdo naujienų portalą Lrytas.lt ir televizijos kanalą.
DELFI direktorius išrinktas metų vadovu Ketvirtadienį pagrindinio naujienų portalo DELFI direktorius Aleksandras Česnavičius išrinktas metų vadovu - jam įteiktas apdovanojimas „Lūžio taškas: Metų vadovas 2013“.
„Noriu padėkoti savo komandai, be kurios nebūčiau apdovanotas, - atsiimdamas apdovanojimą sakė A. Česnavičius.
Apdovanojimas yra inicijuojamas investicinio banko „Evli“ ir jį įteikė „Evli Securities“ valdybos pirmininkė įteikė Jolanta Latvienė.
Antroje vietoje liko Lietuvos pašto generalinė direktorė Lina Minderienė (29 proc.), trečią vietą dalijosi du vadovai.
Pernai metų vadovu išrinktas žurnalo „Valstybė“ įkūrėjas ir redaktorius Eduardas Eigirdas.
Tuomet už E. Eigirdą balsavo 25 proc. rinkimuose dalyvavusių konferencijos dalyvių.
„Schibsted“ pasitraukė iš Baltijos šalių Norvegijos žiniasklaidos koncernas „Schibsted“, Lietuvoje valdantis bendrovę „15min“, savo verslą pardavė Estijos žiniasklaidos grupės „Eesti Meedia“ vadovams - Martui Kadastikui, Toomui Issakui, Meeliui Luhtui bei „Kroonpress“ vadovui Andresui Kull Igaüks.
„Schibsted Media Group“ generalinis direktorius R.E.Ryssdalas ir „Eesti Meedia“ tarybos pirmininkas Martas Kadastikas akcijų pardavimo sutartį pasirašė pirmadienį.
Pagal sutartį bendrovė „Media Holding“ perima visas „Eesti Meedia“, kuriai priklausė „Schibsted“ žiniasklaidos bendrovės Baltijos šalyse, akcijas.
Naujoji savininkė priklauso per pusę „Eesti Meedia“ vadovams ir Marguso Linnamäe bendrovei „UP Invest“.
„Sandoris pasirašytas šiandien, su naujais akcininkais dar nebuvau susitikęs, kai susitiksiu, galėsiu pakomentuoti.
Iš principo manau, kad naujieji akcininkai geri“, - DELFI sakė „Schibsted Media group“ vadovas Lietuvoje Tomas Balžekas.
T. Balžeko manymu, pasikeitus akcininkams, didelių pokyčių nebus.
Lietuvoje „Schibsted Media group“ valdo žurnalus „Žmonės“, „Laima“, „Ji“, „Edita“, naujienų portalą 15min.lt,
Rugpjūtį DELFI pasiekė daugiau skaitytojų Rugpjūtį naujienų tinklalapio DELFI interneto rinkos pasiekiamumas paaugo 3,99 proc. punkto, iki 56,78 proc., palyginti su 2012 m. rugpjūčiu.
Tai rodo, kad daugiau nei pusė visų Lietuvos interneto naudotojų, kurie bent kartą naudojosi internetu per tiriamąjį mėnesį, lankėsi pagrindiniame naujienų portale.
„Tai nėra atsitiktinumas, rezultatai atspindi mūsų komandos padidintą dėmesį vasaros įvykiams bei nuolat augančias investicijas į turinį“, - sako DELFI direktorius Aleksandras Česnavičius.
DELFI titulinis puslapis per 2-3 dienas pasiekia maksimalią kitų portalų titulinių puslapių surenkamą mėnesio auditoriją.
Kitų naujienų tinklalapių pasiekiamumas per metus smuko, skaičiuoja tarptautinės interneto rinkos tyrimų bendrovės „Gemius“ padalinys Lietuvoje „Gemius Baltic“.
Tinklalapio 15min.lt pasiekiamumas per metus sumažėjo 0,73 proc. punkto, iki 44,31 proc., o lrytas.lt krito 4,41 proc. punkto, iki 35,72 proc.
Rugpjūtis buvo ypatingas mėnuo tiek naujienų portalui DELFI, tiek šalies sporto sirgaliams, kurie mėgavosi Europos vyrų krepšinio čempionatu.
Šią vasarą DELFI pasiūlė naujų žinių pateikimo formatų: tiesiogines transliacijas, patogesnes ir didesnes nuotraukų galerijas, taip pat išsamų esminių naujienų ir susijusios vizualios informacijos - žemėlapių, grafikų, statistikos – pateikimą.
Daugėja skaitančiųjų ir telefone Rugpjūtį DELFI toliau stiprina lyderio pozicijas mobiliojoje versijoje: skaitytojai į jį užsuka dažniausiai.
Rugpjūtį, palyginti su liepa, sparčiausiai augo pagrindinio naujienų tinklalapio mobiliosios versijos skaitomumas.
Rugpjūtį sėkmingiausios svetainės pagrindu pagamintos mobiliosios versijos visiems DELFI grupės specializuotiems portalams: m.moteris.lt,
Šiuo metu DELFI grupei priklauso skaitomiausias naujienų portalas DELFI, skelbimų puslapis Alio.lt,
DELFI nuo 2007 m. priklauso Estijos žiniasklaidos grupei „Ekspress Group“.Ekspertai: nereikia daryti jokių nuolaidų „Gazprom“ Rusų koncernas „Gazprom“ mainais į mažesnes dujų kainas Lietuvos taip pat prašo nuolaidų.
Tačiau nepriklausomas energetikos ekspertas Romas Švedas jaučia neadekvačių mainų grėsmę.
„Nereikia daryti visai jokių nuolaidų [ „Gazprom“ ].
Dabar mes esame stipresnėje pozicijoje“, – jam antrina politikos apžvalgininkas Marius Laurinavičius.
Prezidentė Dalia Grybauskaitė penktadienį pareiškė, kad rusų dujų milžino „Gazprom“ planai mažinti dujų kainas yra pavėluoti, nes Lietuvai gamtinės dujos esą ir taip atpigs Vyriausybei laimėjus bylą Stokholmo arbitraže.
Anot nepriklausomo energetikos eksperto R. Švedo, Lietuvai laimėti šią bylą yra visai realu.
„Tai, kad Lietuvos pretenzija buvo priimta ir ji yra nagrinėjama, yra faktas, liudijantis, kad Lietuvos pretenzija nėra niekinė, ji nėra be pagrindo, tad yra galimybės ir laimėti.
Aš jas vertinu realiai“, – LRT radijo laidai „60 minučių“ sako R. Švedas.
Paklaustas, kaip vertina „Gazprom“ norą iš Lietuvos mainais į mažesnes dujų kainas gauti nuolaidų, jis sako jaučiantis neadekvačių mainų grėsmę.
„Mums žada kainos nuolaidą, kainos, kuri yra viena didžiausių Europoje ir netgi pasaulyje, kainos, kurią mes pagrįstai kvestionuojame tarptautiniame teisme ir kainos, kuri yra kvestionuojama Europos Komisijos.
Ir už tai dar yra prašoma nuolaidų“, – stebisi R. Švedas.
Jo manymu, Lietuvai dabar palankus metas derėtis, mat realu, kad dujų kaina ir taip bus sumažinta, o galbūt net bus galimybių pateikti civilinius ieškinius dėl kompensacijų.
O nuolaidų iš mūsų yra prašoma ypač svarbiais, strateginiais klausimais“, – pabrėžia R. Švedas.
Jam antrina ir politikos apžvalgininkas M. Laurinavičius.
Anot jo, tai, kad į derybas su Lietuva atvyko pats kompanijos „Gazprom“ vadovas Aleksejus Mileris rodo, jog rusai savo padėtį vertina kaip gana sudėtingą.
„Išėjus iš susitikimo, [... ] nebuvo leista net kartu sustoti mūsų premjerui ir A. Mileriui.
Neleidžiama sustoti kartu, kai nenorima, kad jie atskleistų tuos nesutarimus, kad žurnalistai to kaip nors neišgautų, neišprovokuotų klausimais“, – aiškina M. Laurinavičius.
Jo spėjimu, „Gazprom“ pusė šiuo metu dabar nerimauja ir veikiausiai ieško įvairių spaudimo galimybių.
Politikos apžvalgininkas teigė manąs, kad ir per šį susitikimą veikiausiai buvo bandyta spausti Lietuvą.
Tuo metu R. Švedas, paklaustas, ar derybos užtruks sako, kad sutarti dėl magistralinių dujotiekių nuosavybės atskyrimo bus nelengva.
„Pats paprasčiausias būdas būtų, kaip tai daro Vakarų šalys, įgyvendindamos šį Europos Sąjungos teisės aktą, tiesiog išpirkti, tiesiog sumokėti pinigus.
Šiuo atveju Lietuva tikrai neturi galimybės sumokėti pinigais, vadinasi, reikia ieškoti kito sprendimo.
O surasti kitą, adekvatų sprendimą, kuris tenkintų ir „Gazprom“, nes tai yra ir jo nuosavybė, manau, nebus lengva“, – prognozuoja R. Švedas.
Šildymo sezono viduryje laukia nemalonus siurprizas Artėjantis šildymo sezonas pirmaisiais mėnesiais neturėtų stebinti didesnėmis kainomis nei pernai.
Tačiau, jei konfliktas Sirijoje paveiks naftos kainas, šilumos kainų šuolis prognozuojamas žiemą: prieš arba po Naujųjų metų.
„Rusiškų gamtinių dujų kaina Lietuvai, o ir kitoms regiono šalims, tiekiama pagal formulę, susietą su naftos ir naftos produktų kainų krepšeliu su 6-9 mėnesių atsilikimu“, - primena investicinio banko „Finasta Asset Management" fondų valdytojas Vaidotas Rūkas.
Valstybinės kainų ir energetikos kontrolės komisijos duomenimis, šiemet rugpjūtį vidutinė šilumos kaina Lietuvoje (ct/kWh be PVM) sudarė 24,27, tai yra 12,2 proc. mažiau nei pernai tuo pat metu ir 0,2 proc. mažiau nei 2011 m. „Neramumai Sirijoje rusiškų gamtinių dujų kainai pasijus per 6-9 mėnesius, nes tokia yra formulė, tai yra šių metų pabaigoje arba kitų pradžioje.
Naftos ir jos produktų šuoliai nebuvo labai dideli, tad tikėtina, kad ir dujų kainos pokyčiai bus nuosaikūs“, - prognozuoja V. Rūkas.
Tačiau V. Rūkas primena, kad šildymo kainoms Lietuvoje įtakos turi ne vienas veiksnys, bet rusiškų gamtinių dujų kaina yra bene svarbiausia, ypač didiesiems miestams: Vilniui ir Kaunui.
DELFI skelbė, kad geopolitinis netikrumas dėl galimo JAV vadovaujamo karinio smūgio Sirijos prezidento Basharo al-Assado pajėgoms antradienį, rugpjūčio 28 dieną, naftos kainas pakėlė iki šešių mėnesių aukštumų bei visame pasaulyje stipriai nusmukdė paprastąsias akcijas.
Sezonas prasidės su vidutiniškai 10 Lt mažesne sąskaita Lietuvos šilumos tiekėjų asociacijos prezidentas Vytautas Stasiūnas sako, kad šis šildymo sezonas gyventojus pasitiks mažesnėmis sąskaitomis, tačiau kokios jos bus vėliau – niekas negali pasakyti.
Taigi, dujiniuose miestuose – Vilniuje ir Kaune bei keletuose kitų – šildymas nedaug atpigs“, - sako V. Stasiūnas, primenantis, jog dujos per metus atpigo 3 proc.
„Jeigu dėl Sirijos krizės kainos pakils, atitinkamai reikės mokėti daugiau, bet kas gali pasakyti, kaip bus?
Nepamirškime, kad ir Vyriausybė, ir ministras pirmininkas derasi, atvažiuoja „Gazprom“ vadovai – kas gali žinoti, kaip jie susitars?“,
- svarstė V. Stasiūnas.
Jie nėra labai prastos kokybės, bet jie yra nešiltinti“, - apgailestauja V. Stasiūnas.
Lietuvos šilumos tiekėjų asociacijos duomenimis, kol kas Valstybinės kainų ir energetikos komisijos prognozė pildosi, tiesa, komisija numatė, kad dujų kaina mažės labiau, nei sumažėjo iki šiol.
Asociacija primena, kad naftos produktų kainų augimas paveikia dujų kainas: pagal iki 2015 m. galiojančią sutartį, kuria vadovaudamasi bendrovė Lietuvos dujos perka dujas iš „Gazprom“, dujų kaina priklauso nuo mazuto kainos Roterdamo biržoje.
Prognozavo spartesnį kainų mažėjimą Šiemet birželį Valstybinė kainų ir energetikos kontrolės komisija skelbė prognozę, kad 2013–2014 metų šildymo sezono metu vidutinė statistinė šilumos kaina Lietuvoje bus apie 24,35 ct/kWh (be PVM).
Palyginti su 2012–2013 metų šildymo sezono kaina, laukiamas vidutinės statistinės kainos Lietuvoje mažėjimas yra apie 6,6 proc. 38 savivaldybėse ateinantį sezoną prognozuojamas šilumos kainos mažėjimas, labiausiai tai pajus miestai, kur šilumą tiekia „Anykščių šiluma“, „Kauno energija“ ir „Plungės šilumos tinklai“.
Jų aptarnaujamose teritorijose šilumos kaina turėtų mažėti atitinkamai apie 14,5 proc., 14,1 proc. ir 13,3 proc.
Sostinėje šilumos kaina turėtų mažėti 8,9 proc.
Kaina turėtų augti 9-iose savivaldybėse, iš jų 5-iose ne daugiau kaip 1 proc.
Didžiausias šilumos kainų augimas prognozuojamas teritorijoje, aptarnaujamoje „Molėtų šilumos“ (6,2 proc.) ir „Mažeikių šilumos tinklų“ (5,2 proc.).
„Gazprom” vadovas: deramasi dėl esminio kainų mažinimo Penktadienį Lietuvos ministras pirmininkas Algirdas Butkevičius bei derybinės ir ekspertų grupės nariai susitiko su "Gazprom" vadovu Aleksejumi Mileriu.
Po susitikimo A. Mileris sakė, jog deramasi dėl galimybės kainas sumažinti iš esmės, tačiau į klausimus, kiek jos galėtų mažėti neatsakė.
Pasak A. Milerio, derantis dėl kainų mažinimo su Lietuva, bus kalbama trimis aspektais: apie investicijas, tranzitą ir komercinius klausimus.
Lietuva yra mūsų partneris ir tranzitui, ir į Lietuvą tiekiame dujas, tad visais šiais klausimais vyko pasikeitimas nuomonėmis“, - sakė A. Mileris.
„Vyko darbinis uždaras pasitarimas“, - po pasitarimo sakė premjeras A. Butkevičius.
Pasak jo, dabar laukiama raštiškų „Gazprom“ pasiūlymų ir pageidavimų, po to bus sprendžiama, į kuriuos iš jų atsižvelgti.
Premjeras A. Butkevičius nenurodė, dėl kokio dujų kainų mažinimo buvo kalbėta, tačiau patikino, kad trečiojo energetikos paketo klausimai nebuvo aptariami pasitarimo metu.
Paklaustas, ar buvo kalbama apie Lietuvos ieškinio atsiėmimą iš Stokholmo arbitražo, A. Butkevičius sakė, jog visi klausimai yra diskusiniai.
„Gazprom“ vadovas premjerą privertė laukti Į susitikimą A. Mileris vėlavo daugiau nei 20 minučių.
Vyriausybėje pokalbis truko apie dvi valandas, nors buvo planuota, kad jis truks apie valandą.
DELFI skelbė, kad penktadienį į Vilnių atvyko Rusijos dujų koncerno "Gazprom" valdybos pirmininkas Aleksejus Mileris.
Premjeras A. Butkevičius anksčiau tvirtino, kad Lietuva derybose dėl dujų kainos nedarys nuolaidų nei dėl trečiojo ES energetikos paketo, nei dėl ilgalaikės dujų tiekimo sutarties, nei dėl ieškinio Stokholmo arbitraže, tačiau tikisi pasiekti bent penktadaliu mažesnę dujų kainą.
Lietuva dujų suvartojimą yra sumažinusi nuo 6 mlrd. kub. Estija dėl elektros kainų užsipuolė Lietuvą Estijos ūkio ministras Juhanas Partsas nusiuntė piktą laišką savo kolegoms Latvijoje ir Lietuvoje, kuriame kritikuoja kaimyninių šalių vengimą, kaip kad buvo susitarta, atverti elektros rinką konkurencijai, skelbia „Postimees“.
Estijos ūkio ministras sako, jog 2009 metais Baltijos valstybės pasirašė memorandumą dėl elektros energijos rinkos vystymo (BEMIP - Baltijos energijos rinkos ir jungčių planą).
„Estija laikosi šio žadėtojo veiksmų plano“, - laiške Latvijos ūkio ministrui Danielsui Pavlutui ir Lietuvos energetikos ministrui Jaroslavui Neverovičiui teigia Estijos vyriausybės narys.
„Be to, būtina gerinti Baltijos valstybių elektros energijos rinkos funkcionavimą“, - pabrėžė J. Partsas.
Estijos ūkio ministras sako, jog birželį fiksuotas elektros kainų augimas neatspinti tikrosios situacijos rinkoje, nes didelė dalis Latvijos ir Lietuvos gamintojų bendroje elektros energijos biržoje nedalyvauja.
Tokių šuolių būtų galima išvengti, jeigu Baltijos valstybių elektros gamintojai aktyviau siūlytųsi biržoje.
„Eesti Energia“ visą savo pagamintą elektrą parduoda minėtajai biržai, teigia ministras.
J. Partsas pridūrė, jog Estija prie sienos su Latvija taikys ribojimus elektros judėjimui per biržos mechanizmą, jeigu tik Latvija ir Lietuva nesiims elektros energijos rinkos liberalizavo politikos.
Tai visų pirma reiškia, jog Vilnius ir Ryga turi priversti vietos vartotojus pirkti elektros energiją biržoje – kaip kad daroma Estijoje nuo 2013 metų pradžios.
Estijos ūkio ministras nurodė Estijos ir Latvijos pasienyje atgaivinti ribojimus valstybinei Estijos elektros tinklų operatorei.
Estijos ūkio ministerijos skaičiavimais, kainos šuolį lėmė Lietuvos ir Latvijos elektros energijos deficitas.Kokių žinių lietuviams atveža „Gazprom” vadovas?
Penktadienį į Vilnių atvyksta Rusijos dujų koncerno "Gazprom" valdybos pirmininkas Aleksejus Mileris.
Vakare numatytas jo susitikimas su ministru pirmininku Algirdu Butkevičiumi.
Kaip rašo „Lietuvos žinios”, susitikime bus aptartas Vyriausybės siekis išsiderėti mažesnes "Gazprom" koncerno dujų kainas Lietuvai.
Premjeras A. Butkevičius anksčiau tvirtino, kad Lietuva derybose dėl dujų kainos nedarys jokių nuolaidų "Gazprom", tačiau tikisi pasiekti bent penktadaliu mažesnę dujų kainą.
A. Butkevičiaus teigimu, Lietuva nedarys nuolaidų nei dėl trečiojo ES energetikos paketo, nei dėl ilgalaikės dujų tiekimo sutarties, nei dėl ieškinio Stokholmo arbitraže.
Tačiau Vaidotas Rūkas, investicinio banko "Finasta Asset Management" fondų valdytojas, mano, kad po šio susitikimo realių rezultatų tikėtis neverta.
Pasak jo, prielaida Lietuvai išsiderėti mažesnę dujų kainą yra, bet abejotina, kad iš karto po šio susitikimo derybos pasuks mums palankia kryptimi.
V. Rūko nuomone, Lietuvos premjeras ir "Gazprom" vadovas "tiesiog pasikeis nuomonėmis".
"Sunku prognozuoti, kiek kaina galėtų būti sumažinta, bet aišku, kad ji galėtų būti mažesnė, kad truputį atsigautų ekonomika, susijusi su dujų naudojimu", - dienraščiui sakė Vladimiras Orechovas, trečios pagal importuojamų gamtinių dujų kiekį bendrovės "Dujotekana" prezidentas.
Tačiau, jo teigimu, Lietuvos pozicija silpna, nes Lietuva dujų suvartojimą sumažino nuo 6 mlrd. kub.
Kiti "Lietuvos žinių" kalbinti rinkos analitikai ir dujų importuotojai taip pat nesitiki reikšmingų pokyčių dėl dujų kainos iš šiandien vyksiančio "Gazprom" vadovo ir Lietuvos premjero susitikimo.Didžioji „Gazprom“ baimė - Lietuvos pergalės precedentas Stokholmo arbitraže Rusijos dujų monopolininkas "Gazprom" pasirengęs nuleisti dujų kainą Lietuvai, kad tik netektų susitikti su ja Stokholmo arbitraže, rašo Rusijos naujienų portalas gazeta.ru.
Straipsnyje "Kad tik nebūtų teismo" teigiama, jog "Gazprom" polinkį derėtis dėl mažesnių kainų Lietuvai daugiausia lemia nuogastavimai, kad Lietuvos pergalė Stokholmo arbitraže gali tapti postūmiu naujiems procesams ir kaltinimams, kurie, turint omenyje ir atliekamą Europos Komisijos antimonopolinį tyrimą, Rusijos dujų milžinei galiausiai grėstų baudomis nuo 10 iki 15 mlrd. JAV dolerių.
"Koncernas "Gazprom" neatskleidžia Lietuvai tiekiamų dujų kainos, rinkos vertinimais, ji siekia apie 500 JAV dolerių už 1 tūkst. kubinių metrų.
Turint omenyje, kad Lietuva perka apie 2 mlrd. kubinių metrų rusiškų dujų per metus, 20 proc. nuolaida leis lietuviams sutaupyti maždaug 200 mln. JAV dolerių.
Tai yra pralaimėjimo Stokholmo arbitraže atveju "Gazprom" bus priverstas tuo pat metu išmokėti maždaug tiek pat, kiek negaus per septynerius metus, jei sutiks padaryti nuolaidą Lietuvai", - rašo portalas.
"Gazprom" pasirengęs kainų nuolaidoms ne dėl pinigų, kuriuos gali prarasti pralaimėdamas Lietuvai, pateikusiai 1,5 mlrd. eurų ieškinį arbitraže, o dėl paties pralaimėjimo fakto, kuris ilgainiui gali atnešti dešimteriopai didesnius nuostolius Rusijos kompanijai, rašoma straipsnyje.
"Gazprom" baiminasi ne tiek netekti šių pinigų (Lietuvos ieškinio sumos - red.), kiek paties pralaimėjimo teisme - tai reikš, kad Rusijos kompanija nustatinėjo monopolines aukštas kainas.
"Akivaizdu, kad Rusijos monopolija kol kas nepasirengusi žaisti europiniame teisiniame lauke.
Tačiau nederėtų pamiršti, kad "Gazprom" atžvilgiu tęsiamas ir antimonopolinis Europos Komisijos tyrimas", - portalui teigė Rusijos nacionalinio energetinio saugumo centro vadovas Konstantinas Simonovas.
Pasak jo, "Gazprom" pralaimėjimas Lietuvai arbitraže, faktiškai reikš teismo pripažinimą, kad "Gazprom" nustatinėjo monopolines kainas ir tai gali tapti precedentu, pagrindu tolesniems kaltinimams.
"Per metus Europos Komisija taip ir nesugebėjo nieko pateikti, tačiau Lietuvos ieškinys gali tapti postūmiu naujų kaltinimų bangai", - sakė K.Simonovas.
Rusijos koncernui gresia baudos, siekiančios nuo 10 iki 30 proc. metinių pajamų tose rinkose, kur buvo pažeidimų.
Įvairiais vertinimais, šių baudų suma gali svyruoti nuo 10 iki 15 mlrd. JAV dolerių.Grįžta „Vilniaus energijos” milijonų klausimas Vilniaus valdžia vėl svarstys, ar Prancūzijos koncerno „Dalkia" valdomai šilumos tiekimo bendrovei „Vilniaus energija" leisti į taršos mažinimo įrangą investuoti 72,5 mln. litų.
Į trečiadienio Vilniaus tarybos posėdžio darbotvarkę įtrauktas siūlymas pakeisti 2002 metais pasirašytą sutartį su „Vilniaus energija“ ir „Dalkia“ bei įpareigoti įmonę investuoti dar 72,5 mln. litų, skelbia savivaldybė.
Pagal projektą, savivaldybė įsipareigotų po to, kai pasibaigs šilumos tinklų nuomos sutartis su "Vilniaus energija", nupirkti įrangą už likutinę vertę.
Po opozicijos kritikos projektą rengę savivaldybės atstovai šių metų liepą atsiėmė klausimą, norėdami "įnešti daugiau aiškumo".
Vilniaus savivaldybės Energetikos skyriaus vedėjas Kęstutis Gruzdys anksčiau BNS teigė, kad investicijos būtinos dėl Europos Sąjungos reikalavimų.
Jei nebus atliktos reikiamos investicijos į taršos mažinimo priemones, pagrindiniai Vilniaus šilumos šaltiniai 2016 metais neatitiks aplinkosaugos reikalavimų ir reikės mokėti baudas arba jų eksploatacija taps negalima", - rašoma dokumento projekte.
„Dalkia“ vasarą skelbė, kad į sostinės šilumos ūkį jau yra investavusi 562 mln. litų – 96 proc. įsipareigotos investuoti sumos.
"Vilniaus energijos" atstovas Nerijus Mikalajūnas BNS anksčiau teigė, kad bendrovė investuos 72,5 mln. litų į azoto oksidų, išskiriamų deginant gamtines dujas, filtrus ir kitas priemones.Pigesnės šilumos receptas – po lietuvių kojomis Lietuvos durpininkai, eksportuojantys didžiąją dalį pagamintų durpių, ieško galimybių Lietuvoje daugiau jų panaudoti šildymui.
Dabar 90 proc. durpių ir iš jų pagamintų įvairių substratų eksportuojama, daugiausiai į Vakarų Europą.
Skaičiuojama, kad Lietuvoje – dešimtadalis visos Europos Sąjungos durpių pramonės.
„Jei būtų galima greit padidinti gamybą iš naudojamų durpynų, tai Lietuvoje, esant dabartinei biokuro katilinių galiai, tų durpių kuro pakaktų 50–60 m.“, – tvirtina KTU Šilumos ir atomo energetikos katedros docentas Antanas Sudintas.
„Neseniai Taline, Pernu, Tartu miestuose įrengtos katilinės, kogeneracinės elektrinės, kūrenančios durpes.
Estijoje šis kuras perspektyvus“, – sako Estijos durpių įmonių asociacijos direktorius Erki Niitlanas.
Estija ir Latvija turi kelis kartus daugiau durpių išteklių nei Lietuva.
„Reikia atsiminti vieną dalyką, kad ką mes sudeginsime, greitai neatsikurs“, – aiškina gamtosaugininkas Romas Pakalnis.
Lietuvoje plotai durpėms kasti ribojami, daugiausia pelkynų yra saugomose teritorijose.
Europos Sąjunga griežtai reglamentuoja durpynų apsaugą, nes dalis šalių jų turi nedaug.
Ruošiamos dvi žinios dėl naujo mokesčio: džiugi gyventojams ir nelinksma verslui Lietuvos Finansų ministerija rado būdą, kaip lanksčiai Lietuvoje įgyvendinti europinės direktyvos reikalavimą akcizu apmokestinti visas Lietuvoje naudojamas dujas.
Ekonomistas Nerijus Mačiulis sako, kad tokiu mokesčio taikymu pajamų į biudžetą bus surenkama nedaug, o jo administravimas gali kainuoti brangiau nei bus gauta lėšų.
Tuo metu energetikos specialistas Valdas Lukoševičius sako, kad labiausiai akcizo našta guls ant dujas savo tiesioginei produkcijai naudojančių įmonių ir tų, kurios šildosi šiuo kuru.
Šiuo metu Lietuvoje akcizu apmokestinamos tik automobilinės dujos.
Verslas privalės mokėti Kaip DELFI sakė Finansų ministerijos Viešųjų ryšių skyriaus vedėjas Vytautas Lenkutis, šiuo metu rengiamose Akcizų įstatymo pataisose planuojama numatyti, kad Lietuvoje bus taikomi minimalūs akcizai: verslo tikslais naudojamoms dujoms – 17,3 Lt, o naudojamoms ne verslo tikslais – 34,7 Lt už 1 tūkst. kub.
Tačiau planuojama, kad centralizuotą šildymą naudojančios įmonės mokėtų verslo akcizą, o, pavyzdžiui, Finansų ministerija mokėtų visą akcizą.
Kalbant pavyzdžiais, verslo įmonė, naudojanti centralizuotą šildymą, mokėtų 17,3 Lt akcizą, o Finansų ministerija – 34,7 Lt už 1 tūkst. kub.
metrų“, – komentavo V. Lenkutis.
Akcizų įstatymo pataisos dar derinamos ministerijos viduje, vėliau jos turėtų keliauti į Vyriausybę ir Seimą, kur bus priimami galutiniai sprendimai.
Finansų ministras Rimantas Šadžius anksčiau skaičiavo, kad dėl šio akcizo kilovatvalandė šilumos brangtų 0,3 ct.
Gelbėja pati save nuo didesnių išlaidų Tuo metu Lietuvos energetikos konsultantų asociacijos prezidentas Valdas Lukoševičius DELFI sakė, kad sprendžianti taikyti tokias lengvatas valstybė pati save gelbėja nuo papildomų išlaidų.
„Žinoma, didžiausia problema bus toms įmonėms, kurios daro didžiausias apyvartas su dujomis, pavyzdžiui, „Achema“, „Lifosa“, stiklo pramonė, nes jos naudoja labai daug dujų.
Ten kiekvienas procentas turi labai didelę įtaką“, – teigė V. Lukoševičius.
Kainuos brangiau surinkti „Swedbank“ banko vyriausiasis ekonomistas Nerijus Mačiulis DELFI sakė, kad šis mokestis neturės įtakos nei biudžeto pajamoms, nei infliacijai, o jo administravimas greičiausiai kainuos brangiau nei bus gauta pajamų.
Kitose Europos Sąjungos šalyse, anot ekonomisto, įprastai gyventojai už energetinius išteklius moka daugiau nei įmonės, tačiau Lietuvos gyventojų perkamoji galia yra išties labai maža.
„Pavyzdžiui, Danijoje gyventojai už elektrą moka tris kartus brangiau nei įmonės taip bandant nepažeisti įmonių konkurencingumo.
Aišku, turint omenyje labai mažą Lietuvos gyventojų perkamąją galią ir daug didesnį jautrumą dujų kainai, nes jomis daug kas šildosi ir jas naudoja buityje, tai šis sprendimas yra labiau nukreiptas į socialinę apsaugą ir solidarumą“, - komentavo N. Mačiulis.
Jo nuomone, kur kas svarbiau, kaip Lietuvai pavyks susiderėti su „Gazprom“ ir kokią kainą reikės mokėti Rusijos bendrovei tol, kol pradės veikti suskystintųjų dujų terminalas.
DELFI primena, kad Lietuva už rusiškas dujas moka vieną didžiausių kainų Europos Sąjungoje.
Valstybinė kainų ir energetikos kontrolės komisija skelbia, kad gegužę dujos kainavo apie 1267 Lt už tūkstantį kubinių metrų.Pasiektas principinis susitarimas dėl „Chevron” likimo Lietuvoje Valdančiosios partijos sutarė, kad JAV energetikos kompaniją "Chevron" reikia paskelbti skalūnų dujų žvalgybos ir gavybos vakarų Lietuvoje konkurso nugalėtoja.
JAV bendrovė buvo vienintelė konkurso dalyvė, o jo nugalėtoja ją ketinama paskelbti rugsėjo 16 dieną.
"Dėl skalūnų nutarta, kad komisija jau artimiausiu metu pripažins nugalėtoją, ir kada bus pripažintas nugalėtojas, tai bus išduodama licencija ir per tam tikrą laikotarpį atsakingos institucijos parengs sutartį ir pateiks Vyriausybei", - po politinės tarybos antradienį žurnalistams sakė premjeras Algirdas Butkevičius.
Pasak jo, tai reiškia, kad "Chevron" galės pradėti žvalgyti skalūnų dujas: "Jie turės dar tam tikras procedūras įgyvendinti, bet jiems bus suteikta tokia teisė".
Anot jo, vietos bendruomenės, kurios priešinasi skalūnų dujų gavybai, prarado savo šansą kalbėtis po to, kai praėjusią savaitę Vyriausybėje nedalyvavo susitikime su "Chevron".
Aplinkos ministras Valentinas Mazuronis teigė, kad "Chevron" atitinka visus reikalavimus, todėl turėtų būti paskelbtas nugalėtoju.
Aš negirdėjau kokių nors duomenų, dėl kurių "Chevron" neatitiktų kokių sąlygų", - antradienį po politinės tarybos žurnalistams sakė V.Mazuronis.
Pasak jo, kol kas dar neaišku, kada "Chevron" gaus licenciją žvalgybai.
Tačiau, atsižvelgiant į terminus, tai turėtų būti padaryta iki 2014-ųjų pradžios.
Tuo tarpu Seimo pirmininko pirmasis pavaduotojas "darbietis" Vytautas Gapšys teigė, jog partija laikosi nuostatos, jog būtina išsiaiškinti, kokie gamtos turtai glūdi Lietuvos gelmėse, tačiau taip pat turi būti užtikrinta aplinkos apsauga bei nauda bendruomenėms.
(...) Mes konkrečios formulės nesiūlėme šiandien", - sakė V.Gapšys.
Aplinkos ministerijos komisijos posėdis turėtų įvykti rugsėjo 16 dieną - jame "Chevron" turėtų būti paskelbta skalūnų dujų žvalgybos ir gavybos nugalėtoja.
D. Grybauskaitė: vietos bendruomenė turi būti informuota apie „Chevron“ planus Tauragės rajono Žygaičių bendruomenė, kuri priešinasi JAV energetikos kompanijos „Chevron“ ketinimams žvalgyti skalūnų dujas vakarų Lietuvoje, neturėtų būti palikta nuošalyje, sako šalies prezidentė Dalia Grybauskaitė.
„Ji (situacija - BNS) yra sudėtinga, vien dėl to, kad nebuvo rasta bendra kalba su vietos gyventojais.
Bet valstybei - bet kuriai - ir Lietuva turi žinoti apie savo gelmės turtus ir šie gelmės turtai yra visų žmonių, net tik atskiros bendruomenės“, - penktadienį interviu LRT radijui sakė Lietuvos prezidentė.
„Vienintelį, ką tikrai raginčiau ir Vyriausybę, ir ką mes turėtume Žygaičių bendruomenei įsipareigoti - kad bet kokie tyrimai privalo griežtai atitikti aplinkosauginius reikalavimus, kad tai būtų daroma viešai, skelbiant rezultatus ir tariantis su bendruomene“, - sakė D.Grybauskaitė.
Antradienį valdančiųjų politinė taryba nusprendė neatidėlioti skalūnų dujų žvalgybos ir gavybos konkurso ir sutarė, kad rugsėjo 16 dieną „Chevron“ būtų paskelbta konkurso nugalėtoja.
„Chevron“ pretenduoja žvalgyti skalūnų dujas 1,8 tūkst. kvadratinių metrų Šilutės-Tauragės plote vakarų Lietuvoje - ši teritorija ribojasi su Tauragės rajono šiaurės vakaruose esančiu ir 600 gyventojų turinčiu Žygaičių miesteliu.
Šių metų pradžioje Žygaičių bendruomenės atstovai pareiškė, kad nebuvo informuoti apie planus ieškoti skalūnų dujų.
Vėliau bendruomenė organizavo piketus, konferencijas, kuriose pasisakydavo prieš skalūnų dujų gavybą, teigdama, kad „Chevron“ veikla pasaulyje rodo, jog ši bendrovė nesilaiko aplinkosaugos reikalavimų.Ar laikas Lietuvoje uždėti apynasrį nuomos kainoms?
DELFI aiškinasi, kodėl kai kuriose šalyse neleidžiama per daug kelti nuomos kainų ir ar tokie reguliavimai galimi Lietuvoje.
Dar šiais metais Vokietijoje sugriežtinta nuomos kainų kontrolė.
Vokietijos didmiesčiams suteikta teisė uždrausti nuomotojams nuomos kainas kelti daugiau nei 15 proc. per trejų metų laikotarpį.
Iki tol procentas siekė 20 proc.
Pirmoji šia teise pasinaudojo Bavarija.
Vokietijoje nuomos kainos kontroliuojamos nuo 1973 m. Nuomos kainų kontrolė dažnai įvedama tose šalyse, kur didžiulis būstus nuomojančių gyventojų skaičius.
Pavyzdžiui, Vokietijoje nuosavą būstą turi tik 46 proc. gyventojų.
Mažiau Europoje nuosavų namų savininkų tik Šveicarijoje (39 proc.).
Tuo metu Slovakijoje nuosavame būste gyvena 93 proc. gyventojų.
Didžiojoje Britanijoje – 69 proc.
Pernai metais“Swedbank“ užsakymu „Spinter tyrimų“ atlikta apklausa atskleidė, kad Lietuvoje 88 proc. šalies gyventojų turi nuosavą namą ar butą.
Vokietija nėra vienintelė Europos šalis, kuri kontroliuoja nuomos kainas.
Švedijoje maksimali nuomos kaina yra nustatyta mažesnė nei NT investicijų grąža.
Europos universiteto instituto tyrimo (European University Institute) duomenimis, norėdamas gauti 5 proc. grąžą švedas turėtų nuomos kainą padidinti 70 proc. nei yra dabar.
Dubajuje, Filipinuose, Pakistane ir Tunise nuomos kaina reguliuojama nustatant maksimalų kainos augimo procentą.
Prancūzijoje nuomos kaina reguliuojama per statybų kainų indeksą.
Kai kuriuose miestuose JAV, Italijoje, Olandijoje, Ispanijoje, Šveicarijoje, Kolumbijoje, Urugvajuje kainų augimo galimybės yra susietos su vartotojų kainų indeksu.
Pavyzdžiui, tokia sistema galioja Indijoje, Taivane, Liuksemburge.
Neįsivaizduoja tokio reguliavimo „Swedbank“ vyriausiasis ekonomistas Nerijus Mačiulis teigia neįsivaizduojantis, kad Lietuvoje galėtų būti taikoma nuomos kainos kontrolė.
Net tokiose valstybėse kaip Švedija, kur nustatomos kainos lubos, susidaro šešėlinė nuomos rinka, pasiūlos ir paklausos neatitikimas, nors ir norima apsaugoti nuomininką nuo per didelės kainos“, - komentavo pašnekovas.
Pasak N. Mačiulio, net jei būtų įvestas nuomos kainos reguliavimas šalyje, jis būtų visiškai neveiksmingas: „Lietuvoje, taip ar taip, beveik viskas yra nelegaliai ir kaina vis vien būtų tokia, kokia susidarytų šešėlinėje rinkoje“.
„Bet čia vėl visiškai Lietuvai neaktualu: mažesniuose miestuose išsinuomoti butą nemokamai yra paprasta, užtenka susimokėti už komunalinius aptarnavimus“, - teigė pašnekovas.
Tuo metu Lietuvoje ir vėl atvirkštinė padėtis – būstų nuomai yra daug daugiau nei norinčiųjų juos išsinuomoti.
Kainas reguliuoja nuomininkai „Ober-Haus“ Senamiesčio biuro vadovas Marius Čiulada taip pat pritaria, kad Lietuvoje nuomininkai gali iš dalies diriguoti nuomotojams, ypač žiemos sezonu, kai sulaukiama didelių sąskaitų už šildymą.
- Didmiesčiuose, kaip Vilniuje, vienos kainos yra centre, kitos pakraštyje, todėl klientai turi iš ko rinktis“.
M. Čiulada pabrėžė, kad Lietuvoje nuomos rinka itin sezoniška.Milijonus kainavęs „Bajorkiemis” išparduotas už grašius Bankroto administratorius aukcione pradėjo išparduoti po gaisro likusį restorano "Bajorkiemis" turtą.
Šią savaitę dvi dienas vyko varžytynės, kuriose buvo galima įsigyti prie greitkelio Kaunas-Vilnius stūksojusio restorano "Bajorkiemis" įvairios įrangos, baldų, puošybos daiktų.
Pasak bankroto administratoriaus Vytauto Česonio, sulaukta nemažo susidomėjimo: "ir pirmą, ir antrą dieną užsiregistravo daugiau kaip po 10 žmonių, todėl daiktų kaina pakilo ne vieną kartą".
Kaip rašo „Kauno diena”, pirmą dieną aukciono dalyviai varžėsi dėl išlikusių statinių.
Kitą savaitę bus surengtos bene labiausiai intriguojančios varžytynės - per jas bus pasiūlyta įsigyti 0,8 ha žemės sklypą su elektros įvadais, vandentiekio ir kanalizacijos sistema bei įvaža į greitkelį.
Pasak V. Česonio, parduodamas sklypas yra ūkinės paskirties, nors ir patenka į Kauno marių nacionalinio parko teritoriją.Architektūrinė idėja galėtų būti svarbiausias dalykas, bet ji neturėtų tapti galutine, sumanymas turi būti derinamas su inžinerija – kiek ir ko reikia inžinerinei daliai, ką daryti, kad statinys veiksmingai tarnautų, ypač šiame, energetinių problemų, amžiuje“, – mano Lietuvos projektavimo įmonių asociacijos valdybos pirmininkas Jonas Mulevičius.
J. Mulevičiaus manymu, subalansuotas įvairių sričių specialistų bendravimas rengiant projektą tampa labai reikšmingas.
Šiandien Lietuvoje yra tik dalis tokių įžvalgių užsakovų, kurie turi praktikos, bet dažnai klaidų daroma vien per neišmanymą.
Tokiu atveju geriausia savo komandoje turėti ar pasisamdyti patyrusių konsultantų, kurie padėtų protingai plėtoti projektą iki galo“, – įsitikinęs J. Mulevičius.
Statant pastatus būtina ieškoti balanso tarp kainos, investicijų ir energinio efektyvumo“, – mano nekilnojamojo turto plėtros ir statybos įmonės „Eika“ plėtros direktorius Domas Dargis.
Tai pabrėžia ir įmonės „Eika“ plėtros direktorius D. Dargis.
Sistemų yra labai daug, kiekvieną galima derinti, kad atitiktų reikiamus patalpose esančios įstaigos standartus“, – teigė projektavimo įmonių asociacijos valdybos pirmininkas J. Mulevičius.
Architektas, įmonės „Jungtinės pajėgos“ direktorius Algirdas Kaušpėdas kalbėdamas apie konkrečias šildymo sistemas tikino, kad butuose jau pradedama masiškai projektuoti grindinį šildymą, o to anksčiau nebūdavo.
Jeigu tokia sistema gerai subalansuota, ji veikia puikiai ir nereikalauja daugiau dėmesio nei šaldytuvas“, – pasakojo A. Kaušpėdas.
Dviprasmiška investicija A. Kaušpėdas pastebi, kad investuotojai dar atsargiai žiūri į energiškai efektyvius pastatus, investicijas į juos.
Lietuvoje ypač jautriai žiūrima į kainą, dėl to lietuviška nekilnojamojo turto rinka yra labai konservatyvi, naujovės sunkiai skinasi kelią.
O tos, kurios atsiperka per ilgą laiką, kol kas priimtinos tik teoriškai“, – kalbėjo A. Kaušpėdas.
Įmonės „Eika“ plėtros direktorius D. Dargis irgi sakė, kad projektuojant pastatus svarbus eksploatacinių sąnaudų mažinimo ir gyvenimo kokybės gerinimo klausimas: „Ieškome tokių sprendimų ir technologijų, kurios kurtų realią naudą galutiniam vartotojui – gyventojui.
Tikėtina, kad ateityje bus sudėtingiau rinkai pasiūlyti nebrangų būstą, nes nauji butai bus nekonkurencingi savo kaina palyginti su senais ar renovuotais butais“, – įsitikinęs D. Dargis.
Projektavimo įmonių asociacijos valdybos pirmininko J. Mulevičiaus manymu, nors ir turi būti personalas ar prižiūrėtojas, kuris padėtų teisingai eksploatuoti įrengtas sistemas, jos dažnai būna valdomos automatiškai, užprogramuojamos.
Lemiamas faktorius – kaina Žurnalo „Statyba ir architektūra“ kalbinti specialistai beveik vienbalsiai sutarė, kad kol kas Lietuvoje vyrauja pigesnio būsto pasirinkimas, o energinis efektyvumas – antraeilis dalykas.
Mažesnės eksploatacinės išlaidos dar yra antraeilis dalykas naujos statybos būsto pirkėjams“, – įsitikinęs statybų bendrovės „Veikmė“ direktorius Eugenijus Zaremba.
Be to, būstas – ne ta prekė ar paslauga, kad situacija pasikeistų taip greitai ir visi norėtų tik energiškai efektyvaus stogo virš galvos“, – sakė E. Zaremba.
Architektas A. Kaušpėdas, projektavęs namus Skandinavijos šalyse, mano, kad lietuvių ir skandinavų požiūris į namus skiriasi.
A. Kaušpėdas mano, kad Lietuvoje labiau vertinamas išorinis komfortas, pavyzdžiui, geri baldai.
„Pavyzdžiui, Norvegijoje kone visuose butuose, kuriuos statėme, yra rekuperacinės sistemos, o Lietuvoje tokių – vienetai.
Vis dėlto tai daugiau higienos ir kultūros dalykai, kurie pas mus dar sunkiai skinasi kelią“, – įsitikinęs A. Kaušpėdas.
Įmonės „Eika“ plėtros direktorius D. Dargis jau įžvelgia, kad laikui bėgant pirkėjai tampa vis labiau suinteresuoti gauti ilgalaikę naudą – tai rodo ir jų susidomėjimas naujausiomis technologijomis, galimybe taupyti energiją.
Šie dalykai lemia ir šildymo sąskaitos dydį, kuris, žinoma, dar priklauso ir nuo kitų aplinkybių“, – teigė D. Dargis.Paaiškėjo NT rekordo Palangoje paslaptis Rugpjūtį Lietuvoje pirkimo sandoriais įsigyta apie 9,6 tūkst. nekilnojamojo turto (NT) objektų, negalutinius duomenis skelbia Registrų centras.
Per metus sandorių skaičius išaugo 10,6 proc., tačiau per mėnesį – rugpjūtį lyginant su liepa - sumažėjo 8,5 proc.
Paaiškėjo ir itin aktyvios prekybos liepą Palangoje priežastis.
Palyginimui, pernai rugpjūčio mėnesį buvo įsigyti 8697 nekilnojamieji daiktai, 2011 m. rugpjūtį – 8093, 2010 m. rugpjūtį – 6669, o paskutinį 2009 m. vasaros mėnesį – 5325 pastatai, patalpos ir žemės sklypai kartu sudėjus.
Lyginant su vidurvasariu, rugpjūtį parduotų individualių gyvenamųjų namų skaičius sumenko 16 vienetų arba atitinkamai 1,8 procento, butų daugiabučiuose namuose – 228 (-8,2 proc.), sodo namelių – 61 (-20,3 proc.), žemės sklypų – 496 (-9,1 proc.), kitų rūšių nekilnojamojo turto – 90 (-8,2 proc.).
Kaip teigia Registrų centras, bendrų nekilnojamojo turto rinkos aktyvumo rodiklių sumažėjimą rugpjūtį labiausiai lėmė ramesnė prekyba turtu Vilniuje.
Klaipėdos ir Panevėžio nekilnojamojo turto rinka vasaros pabaigoje buvo šiek tiek aktyvesnė, nei liepą, tačiau to nepakako atsverti didesnėje šalies dalyje vyravusios sandorių skaičiaus mažėjimo tendencijos.
Liepą neregėtu aktyvumu nustebinusi Palangos butų rinka, kurioje vidurvasarį buvo parduoti net 175 butai, rugpjūtį grįžo į įprastas vėžes.
Praėjusį mėnesi šiame pajūrio kurorte parduoti 33 butai.
Nustatyta, jog nuostabą sukėlęs liepą Palangoje parduotų butų skaičius buvo stambaus dviejų įmonių sandorio padarinys. „Microsoft“ perka „Nokia“ mobiliųjų telefonų verslą Viena didžiausių pasaulio informacinių technologijų "Microsoft" įsigis Suomijos kompanijos "Nokia" mobiliųjų telefonų gamybos verslą.
Sandoris vertinamas 5,4 mlrd. eurų, informuoja BBC.
Tikimasi, kad sandoris bus užbaigtas pirmąjį 2014 m. ketvirtį.
Pagal sandorio sąlygas "Microsoft" taip pat įsigis teisę naudoti "Nokia" patentus.
Pardavusi mobiliųjų telefonų verslovę "Nokia" ketina susitelkti į kitas verslo kryptis, pavyzdžiui, į navigacijos sistemų kūrimą.
"Nokia" direktorių tarybos pirmininkas Risto Siilasmaa sakė esąs įsitikinęs, kad šis pardavimo sandoris - teisingiausias sprendimas kompanijos ir jos akcininkų atžvilgiu.
Sandoriui dar turi pritarti "Nokia" akcininkai ir priežiūros institucijos.
Suomijos kompanija, kuri kitados buvo lyderė mobiliųjų telefonų rinkoje, pastaraisiais metais išgyveno krizę, pralaimėdama konkurenciją "Samsung" ir "Apple".
Antrąjį metų ketvirtį "Nokia" pardavimai nusmuko iki žemiausio lygio per pastaruosius aštuonerius metus.
„Nokia“ akcijos po pranešimų apie sandorį su „Microsoft“ pabrango 47 proc.
Suomijos kompanijos "Nokia" akcijos pabrango 47 proc. pirmosiomis prekybos Helsinkio akcijų biržoje minutėmis.
Akcijos pabrango iškart po pranešimų apie tai, kad viena didžiausių pasaulio informacinių technologijų "Microsoft" įsigis "Nokia" mobiliųjų telefonų gamybos verslą už 5,4 mlrd. eurų, informuoja "Reuters". „Samsung“ pristatė išmanųjį laikrodį „Galaxy Gear“ Pietų Korėjos korporacija "Samsung" pristatė "išmanųjį laikrodį" "Galaxy Gear".
"Galaxy Gear" vartotojai galės turėti ryšį su kitais išmaniaisiais "Samsung Galaxy" įrenginiais, priimti skambučius, tekstinius pranešimus, elektroninius laiškus ir juos atkurti ekrane.
Sukurdama prietaisą "Galaxy Gear", "Samsung" aplenkė tokias kompanijas kaip "Microsoft", "Apple" ir "Google", kurios, neoficialiais duomenimis, taip pat kuria "išmanųjį laikrodį", informuoja BBC.
"Samsung" pristatė "išmanųjį laikrodį" "Galaxy Gear" Berlyne.
Prekyboje prietaisai pasirodys rugsėjo 25 dieną.
Kiek anksčiau "Samsung" skelbė, kad jos išmaniųjų telefonų ir mobiliųjų telefonų pardavimai lėtėja.
"Samsung" - ne vienintelė kompanija, kurianti "išmanųjį laikrodį".
Japonijos bendrovė "Sony" netrukus pristatys "Smartwatch 2" prietaisą, kuris kainuos iki 200 dolerių.
"Galaxy Gear" kaina sieks apie 300 dolerių.
Slaptosios tarnybos sugeba gauti bet kokius duomenis JAV ir Didžiosios Britanijos slaptosios tarnybos turi įrankių, kurie leidžia „nulaužti“ internete naudojamą šifravimą.
Internetinės bankininkystės operacijos, elektroninis paštas, privatūs duomenys socialiniuose tinkluose ir virtualiose saugyklose – visa ši informacija gali būti perskaityta NSA ir GCHQ agentūrų.
Tokią šokiruojančią išvadą padarė „The Guardian“ ir „New York Time“, išstudijavę anksčiau Edwardo Snowdeno paviešintus slaptus dokumentus.
Pasirodo, kad JAV agentūrai NSA ir Didžiosios Britanijos agentūrai GCHQ gerokai darbą palengvina ir pačios šifravimo technologijas kuriančios kompanijos bei interneto paslaugų tiekėjai.
Kaip galima spręsti iš E. Snowdeno atskleistų dokumentų, NSA jau 10 metų vykdo privačios informacijos rinkimą.
Šiam projektui Amerikos slaptoji agentūra išleidžia 250 milijonų JAV dolerių per metus.
Informaciją rinkti ir nulaužti NSA padeda Didžiosios Britanijos slaptoji agentūra GCHQ.20 visų laikų populiariausių telefonų Pasklidus žiniai apie „Microsoft“ ir „Nokia“ sandorį, internetą užplūdo virtinė straipsnių apie mobiliuosius telefonus ir jų istoriją.
Jūsų dėmesiui – „The Telegraph“ portalo sudarytas 20 labiausiai išplitusių po pasaulį telefonų sąrašas.
„Nokia 2650“ Pasirodė 2004 metais, parduota 35 mln. vienetų.
„Apple iPhone 3GS“ Rinkai pristatytas 2009 metais, parduota 35 mln. vnt.
„Samsung Galaxy S II“ (nuotr.
dešinėje) ir „Samsung Galaxy S III“ Pasirodė, atitinkamai, 2011 ir 2012 metais.
„Nokia 6230“ Išleistas 2004 metais, parduota 50 milijonų vienetų.
15. „Nokia 3100“ Turėjo kelis spalvų variantus.
Nuo 2003 metų parduota 50 mln. 14.
„Motorola StarTAC“ Šio 1996 metais pasirodžiusio senolio buvo parduota 60 mln. vnt.
13. „Motorola C200“ „Motorola“ gaminiai buvo populiariausi JAV.
C200 pasirodė 2003 metais ir jo buvo parduota 60 milijonų.
12. „Apple iPhone 4S“ 2011 metais pasirodžiusio „iPhone 4S“ armiją sudaro 60 mln. vienetų.
11. „Nokia 5130“ 2007 metais pristatytas „Nokia“ modelis surinko 65 milijonų pirkėjų armiją.
10. 9. ir 8. „Nokia 6010“, „Nokia 1208“ ir „Nokia 1600“ „6010“(nuotr.
kairėje) pasirodė 2004 metais, parduota 75 mln. vienetų.
„1208“ (nuotr.
centre) pasaulį išvydo 2007 metais ir jo buvo parduota 100 milijonų.
Dar sėkmingesnis buvo kiek anksčiau, 2006 metais išleistas „1600“ modelis, kurio pardavimai siekė 130 milijonų.
7. „Motorola RAZR V3“ Rinkai pristatytas 2004 metais, parduota 130 mln. vnt.
6., 5. ir 4.: „Nokia 2600“, „Nokia 3310“ ir „Nokia 5230“ Dar trys „Nokia“ modeliai.
„2600“ (nuotr.
kairėje) pasirodė 2004 metais, parduota 135 mln. „3310“ (nuotr.
centre) išėjo 2000 metais ir jo pardavimai siekė 136 milijonus.
2010 metais pasirodęs 5230 išplito po pasaulį 150 mln. „tiražu“.
3. „Nokia 1200“ Šis ekonominės klasės „Nokia“ modelis pasirodė 2007 metais ir jo buvo parduota 150 mln. vienetų.
„Nokia 3210“ Paprastas ir funkcionalus „Nokia 3210“ pasauliui buvo pristatytas pačioje XX amžiaus pabaigoje.
1. „Nokia 1110“ 2005 metais rinkai pristatytas nebrangus „Nokia“ telefonas susilaukė milžiniškos sėkmės.
Pirmą kartą per 18 metų „Yahoo!“ 
keičia logotipą JAV interneto paieškos kompanija "Yahoo!" 
Raidės žodyje "Yahoo" nesusikerta, o šauktuko ženklas pakreiptas į dešinę.
"Mes norėjome, kad logotipas per daug nesikeistų ir kartu atspindėtų mūsų produkcijos evoliuciją", - teigiama "Yahoo" pareiškime.
Pasak "Yahoo" direktorės Marissos Mayjer, kurti naująjį logotipą kartu su kompanijos dizaineriais buvo "smagu".
Kaip pažymi M. Mejer, tiesių linijų logotipe vengta, nes tiesių linijų "žmogaus formoje" nėra, o gamtoje jos itin retos.
"Yahoo!" 
1995 metais įkūrė Jerry Yangas ir Davidas Filo.
2009 m. gegužę emblema tapo violetine.
Pasirodė nuo internetinių trolių apsauganti programa Viena Britanijos programavimo kompanija pristatė rinkai naują programėlę, kuri padės žymiems futbolininkams, TV žvaigždėms, politikams ir kitoms įžymybėms apsisaugoti nuo įžeidžiančių žinučių „Twitter“ tinkle.
Kūrėjai teigia, kad jų sukurta nedidelė aplikacija „SMC4 Lite“ yra pirmoji pasaulyje antitrolinimo programa, rašo „The Telegraph“.
Ji peržiūri visus į vartotojo „Twitter“ paskyrą ateinančius ir išeinančius pranešimus ir atsijoja netinkamus, kuriuose pasitaiko įžeidimų, keiksmažodžių, seksizmų ar kitų neleistinų kalbos išsireiškimų.
Programą sukūrusios kompanijos „SMC4“ vadovas Michaelis Veenswyk sakė, kad įdiegta socialiniame tinkle aplikacija suteikia įžymybėms ir jų fanams galimybę mėgautis bendravimu be įžeidžiančių žinučių.
„SMC4“ iš pradžių buvo kurta kaip didelėms įmonėms skirtas įrankis, padedantis atsijoti darbuotojų siunčiamas klaidingas arba laisvo turinio žinutes.
Programa kol kas veikia tik su „Twitter“ socialiniu tinklu.
Ją galima įdiegti ir įmonės vidiniame „Facebook“ tinkle, bet ji neveikia su privačiomis šio tinklo paskyromis, nes „Facebook“ neleidžia valdyti privačių vartotojų duomenis trečioms šalims.
Kūrėjai teigia, kad „SMC4 Lite“ padės tašką viešiems skandalams, į kuriuos įsivelia per daug audringai ar asmeniškai į įžeidžiančius internetinių trolių žinutes reaguojančios sporto ir pramogų žvaigždės.
„SMC4“ puslapyje kol kas galima rasti nedaug informacijos apie naująją programą.
Išmaniesiems „Android“ telefonams – apsauga nuo virusų Mobiliojo ryšio operatoriai savo klientams pasiūlė „Android“ išmaniesiems telefonams skirtą apsaugą nuo kenkėjiškų programų.
Paslaugą bendrovė „Tele2“ teiks kartu su gerai žinoma asmeninių kompiuterių vartotojams antivirusų kūrėja „Kaspersky Lab".
Kaip teigia mobiliojo ryšio operatorius, naujoji paslauga bus pigiausia šalyje - mobiliojo telefono apsauga „Kaspersky Internet Security for Android“ kainuos 1,4 Lt per mėnesį.
Tyrimų bendrovės GFK liepos mėn. atliktas 1004 respondentų tyrimas parodė, kad 12 proc. apklaustų išmaniųjų telefonų turėtojų jau susidūrė su kenkėjiškų programų žala.
Tarp paprastų telefonų naudotojų šis rodiklis buvo triskart mažesnis – 4 proc. „Tele2“ išplatintame spaudos pranešime teigiama, kad nauja grėsmė jau suformavo mobiliųjų antivirusų paklausą.
Mokėti už mobiliojo telefono apsaugą nuo kenkėjiškų programų sutiktų 36 proc.
GFK apklaustų išmaniųjų vartotojų.
Dalis žmonių, kuriems nauja paslauga bus aktuali, augs kartu su išmaniųjų telefonų skaičiumi ir mobiliojo interneto vartojimu,“ – sakė Mindaugas Kežionis, „Tele2“ Produktų skyriaus vadovas.
Lietuvos gyventojų apklausa taip pat parodė, kad apie kenkėjiškas programas mobiliesiems telefonams yra girdėję dauguma – net 91 proc. – apklaustų išmaniųjų turėtojų.
Programa „Kaspersky Internet Security for Android“ skirta išmaniųjų telefonų ir planšetinių kompiuterių apsaugai naršant internete, siunčiant failus, atliekant internetinius pirkimus ir naudojantis mobiliuoju ryšiu.
„Mūsų statistika rodo, kad 2012 m. buvo sukurta 35 tūkst. kenkėjiškų programų, skirtų įrenginiams su „Android“ operacine sistema.
Šios programos sudaro 99 proc. visų grėsmių“ – sakė Andis Steinmanis, „Kaspersky Lab“ Baltijos šalių regiono vadovas.
Jo teigimu, programa „Kaspersky Internet Security for Android“ išmaniuosius telefonus ir planšetinius kompiuterius saugo nuo visų rūšių kenkėjų.
Naująją paslaugą gali užsisakyti visi pagal sutartį mokantys „Tele2” klientai.
„Omnitel“ taip pat siūlo saugoti telefonusTelekomunikacijų bendrovė „Omnitel“ savo klientams siūlo išmaniųjų telefonų duomenų apsaugos paslaugą, kuri teikiama bendradarbiaujant su UAB „NOD Baltic“.
Visuose „Omnitel“ salonuose galima įsigyti „ESET Mobile Security“ antivirusinę apsaugą išmaniesiems telefonams su „Android“ operacine sistema.
Standartinė telefono antivirusinio paketo kaina metams - 45 Lt, tačiau klientai, išsimokėtinai įsigyjantys iš „Omnitel“ išmaniuosius telefonus su „Android“ operacine sistema ir mobiliuoju internetu, „ESET Mobile Security“ apsaugą metams gaus dovanų už simbolinę 1 cento kainą.
„Microsoft“ kuria Suomijoje duomenų apdorojimo centrą už 250 mln. dolerių JAV korporacija "Microsoft" kuria duomenų apdorojimo centrą Suomijoje, informuoja "CNet".
Naujasis centras aptarnaus klientus Europoje.
Anksčiau skelbta, kad "Microsoft" įsigis Suomijos kompanijos "Nokia" mobiliųjų telefonų gamybos verslą.
"Microsoft" turi dar vieną Europos duomenų apdorojimo centrą.
Jis įsikūręs Airijoje.
Suomijoje įkurtas ir analogiškas kompanijos "Google" centras.5 „Nokia“ nuopelnai kuriant šių laikų mobiliųjų telefonų rinką Priimdamas sprendimą įsigyti „Nokia“, „Microsoft“ iš tiesų įsigijo ilgametį partnerį, su kuriuo suvienijus jėgas bus šiek tiek lengviau atsilaikyki konkurencijos mūšio lauke, kur paskutiniu metu gana sunkiai sekėsi abiem bendrovėms, rašo CNN.
„Microsoft“, kuris į išmaniųjų telefonų rinką atėjo su mobiliąja operacine sistema „Windows“ ir truputį į traukinį pavėlavo, šiuo metu nuo „Android“ ir „Apple“ naudojamos iOs pastebimai atsilieka.
Nors „Nokia“ ir toliau sėkmingai pardavinėja savo gamintus mobiliuosius telefonus, išmaniųjų telefonų rinkoje tvirtos pozicijos taip ir nėra išsikovojusi.
Pristatome penkis „Nokia“, kadaise laikytos mobiliųjų telefonų rinkos lydere, nuopelnus, padėjusius mobiliosios elektronikos pasaulį paversti tokiu, kokiu mėgaujamės dabar.
„Verizon“ įsigijo „Vodafone“ dalį už 130 mlrd. dolerių JAV telekomunikacijų bendrovė "Verizon Communications" patvirtino įsigijusi 45 proc. "Vodafone" akcijų už 130 mlrd. dolerių.
Tai vienas didžiausių sandorių bendrovių istorijoje, informuoja BBC.
"Verizon" sumokės "Vodafone" 58,9 mlrd. dolerių pinigais ir 60,2 mlrd. dolerių vertybiniais popieriais.
Dar apie 11 mlrd. dolerių bus sumokėta kitomis priemonėmis; beveik 5 mlrd. dolerių - skolos įsipareigojimais; be to, "Verizon" sugrąžins "Vodafone" jos padalinio Italijoje akcijų paketą, kuris vertinamas 3,5 mlrd. dolerių.
Iš gautų lėšų, įgyvendinus sandorį, apie 84 mlrd. dolerių "Vodafone" sumokės savo akcininkams.
"Verizon Wireless", didžiausia mobiliojo ryšio operatorė JAV pagal abonentų apimtis, nuo įsikūrimo pradžios 2000 m. balandį priklausė JAV kompanijai "Verizon Communications" (55 proc. akcijų) ir britų "Vodafone Group" (45 proc. akcijų).
"Vodafone Group Plc." - telekomunikacijų bendrovė, kurios būstinė yra Didžiojoje Britanijoje, vykdo operacijas 30-yje pasaulio šalių.
"Vodafone" abonentų skaičius, naujausiais duomenimis, viršija 403 mln. 2012-2013 m. finansiniais metais (pasibaigusiais šių metų kovo 31 d.) bendros "Vodafone" pajamos sumažėjo 4 proc. - iki 44,4 mlrd. britų svarų sterlingų (beveik 69 mlrd. dolerių), grynasis pelnas sumažėjo 16 kartų - iki 429 mln. svarų sterlingų (apie 670 mln. dolerių).
"Verizon Communications" buvo įsteigta 2000 metais, susijungus telekomunikacijų bendrovėms "Bell Atlantic" ir GTE.
"Verizon Communications" yra antra didžiausia telekomunikacijų kompanija Jungtinėse Valstijose, po AT&T.
2012 metais "Verizon Communications" pajamos siekė 116 mlrd. dolerių.Estai klonavo veršiuką Estijos mokslininkai antradienį Tartu mieste žiniasklaidai pademonstravo pirmą šalyje klonuotą veršiuką Jounį, į kurio genomą įdiegtas žmogaus augimo hormono genas – siekiant ateityje melžti pieną, kuris būtų naudojamas farmacijos pramonėje, informuoja Estijos televizija.
Projekte dalyvavo Agrarinio universiteto Tartu universiteto ir Reproduktyvinės medicinos technologijų vystymo centro mokslininkai.
"Žmonija seniai ieško gamtinių vaistinių šaltinių, - tvirtina Agrarinio universiteto rektorius Maitas Klasenas.
NASA paleido Mėnulio atmosferą tirsiantį erdvėlaivį JAV kosmoso tyrimų agentūra NASA penktadienį paleido nepilotuojamą erdvėlaivį, kuris tirs ploną dulkėtą Mėnulio atmosferą.
Nubrėždama raudoną pėdsaką naktiniame danguje, tyrimų aparatą LADEE nešanti raketa „Minotaur V“ startavo penktadienį vietos (šeštadienį Lietuvos) laiku.
„Minotaur V“ yra perdirbta Karinių oro pajėgų (KOP) raketa.
„Erdvėlaivio sveikata gera, ir orbita gera šiuo metu“, – pasakė NASA komentatorius George'as Dilleris,praėjus pusvalandžiui nuo starto.Bet naujausi tyrimai rodo, kad ši nuomonė yra klaidinga, rašo „The Telegraph“.
Jei būtų priešingai, maudytis Kalifornijos, Pietų Afrikos ir Australijos pakrantėse būtų daug kartų pavojingiau.
Gregory Skomal iš ryklių tyrimo projekto „Ocearch“.
Nuo 2009 metų vykstančiu moksliniu projektu „Ocearch“ siekiama daugiau sužinoti apie didžiuosius baltuosius ir kitus ryklius.
Kai kurie pažymėti rykliai pasirodydavo Floridos pakrantėje, šalia Cape Cod iškyšulio kiekvieną rudenį kelių dienų skirtumu. D. Kirvelis.
Sistemų biologija ir biofizika XXI-jame amžiuje atkreipia dėmesį į susiliejančias technologijas kaip specifinę gyvybės mokslų paradigmą: „Biologija yra technologija“.
Vadinasi, iš esmės tai reiškia kompiuterį kiekvienoje ląstelėje“, – teigia ilgametis Kembridžo universiteto ląstelės molekulinės biologijos profesorius D. Bray.
Plačiau apie šias tendencijas rugsėjo 16 d. 16 val. išgirsite paskaitoje „Apie biologiją, kuri virsta bioinžinerija“ Vilniaus universiteto Gamtos mokslų fakulteto 242 auditorijoje. Mančesterio metropolijos universiteto maisto kokybės profesorius Chrisas Smithas, tikrindamas savo hipotezę, sumuštinį ant grindų metė 100 kartų.
„Klausimas, ar sumuštinis tikrai visados leidžiasi ant sviestuotos pusės, yra problema, dėl kurios JAV humoro serialo „Big Bang Theory“ herojai nemiegotų naktimis, – pakomentavo tyrimo, kurio išvados paženklins minėto serialo naujausių serijų DVD plokštelės įmautę, autorius.
Pirmą kartą diskusiją šiuo klausimu 1835 m. pradėjo amerikiečių žurnalas „New York Monthly Magazine“.Kas tai yra – Lietuvos istorija?
praeitis, pati Lietuva – nuolat besikeičiantis reiškinys.
Todėl istorikai siekia, žvelgdami į amžių glūdumą, atpažinti besikeičiančios Lietuvos požymius.
Sutariama, kad Lietuvos istorija - tai lietuvių tautos ir Lietuvos valstybės įvairiuose jų pavidaluose istorija.
1009 metais, kai Lietuvos vardas buvo pirmą kartą paminėtas šaltiniuose, ji tikriausiai tebuvo nedidelė teritorija, vadinta Lietuva, o jos gyventojai – lietuviais.
XIII amžiuje, Mindaugui sujungus lietuvių žemes, susiformavo gan didelė Lietuvos valstybė.
XIV-XV amžiais Lietuvos valstybė išaugo iki imperijos, 1569 m. sudarė uniją su Lenkija ir gyvavo Abiejų Tautų Respublikos sudėtyje.
1795-1918 m. Lietuvos valstybės pasaulio žemėlapyje nebuvo, bet ji išliko kaip politinis kūnas.
1918 - 1940 m. Lietuva vėl tapo nepriklausoma.
1940-1990 m. pasikartojo XIX a. būklė, o 1990 m. buvo atgauta nepriklausomybė.
Lietuvos sienos keitėsi nuolat, bet keitėsi ir lietuvių tauta.
Iki XIX a. paskutiniųjų dešimtmečių etninį tautos pavidalą stelbė politinė tauta, kurią sudarė įvairiakalbė Lietuvos bajorija.
Ją vienijo Lietuvos valstybės idėja.
XIX a. antrojoje pusėje ėmė formuotis modernioji lietuvių tauta, kurios vienijimosi įrankiu visų pirma tapo lietuvių kalba.
Neišnyko ir Lietuvos tautos samprata.
Lietuvos istorija rašoma nuo XVI a. metraščių iki mūsų dienų.
Atrandami nauji žiūrėjimo į Lietuvos praeitį taškai, keliami nauji klausimai tai praeičiai, peržiūrima, tikrinama senoji istoriografija.
Prie Lietuvos istorijos rašymo tiesiogiai ar netiesiogiai, mokslinių inspiracijų pavidalu, prisideda pasaulio istoriografija.
Apie visa tai išgirsite prof. Zigmunto Kiaupos paskaitoje rugsėjo.
LMA didžiojoje salėje.Keleto Prancūzijos universitetų mokslininkų kolektyvas užsibrėžė tikslą įminti šią gamtos mįslę.
Dar 2001 m. mokslininkai atrado varles, kurios girdi plaučiais.
Ausų būgnelio evoliucija siejama su laikmečiu, kai atsiskyrė senovinis Gondvanos superžemynas.
Mokslininkai yra linkę manyti, kad Seišelių varlės rūšis išlikusi dar nuo tų priešistorinių laikų – jų fiziologija nepasikeitė dėl Indijos vandenyne, netoli Madagaskaro esančių Seišelių salų izoliacijos.
Teleskopu „Hubble“ pastebėtas mįslingas planetiškųjų ūkų lygiavimas NASA/ESA teleskopais "Hubble" ir "New Technology Telescope" (NTT) pasižvalgę po mūsų galaktikos centrinę dalį ir apžiūrėję daugiau kaip 100 planetiškųjų ūkų, astronomai pastebėjo gluminantį bendrumą.
Vis dėlto, kaip rodo naujausio Mančesterio universiteto (Jungtinė Karalystė) astronomų tyrimo rezultatai, planetiškieji ūkai turi vieną pribloškiamą sutapimą...
"Tai tikrai stebinantis atradimas, ir, jei jis patikimas, bus labai svarbus, - aiškina Mančesterio universiteto astronomas Brajanas Rysas (Brian Rees).
"Dviejų tipų atstovai danguje lygiavo visiškai atsitiktine kryptimi, kaip ir buvo tikėtasi, o štai trečiasis planetiškųjų ūkų tipas – bipoliniai ūkai – lygiavo stebėtinai vienodai, t. y., viena kryptimi, - pažymi kitas tyrimo autorius Albertas Zijlstra (Albert Zijlstra).
"Bipolinių ūkų atveju stebimas lygiavimas yra kažkokia centrinės Paukščių tako santalkos žvaigždžių sistemų keistenybė, - pasakoja B. Rysas.
"Šiuose objektuose galime įžiūrėti labai daug dalykų, - apibendrina A. Ziljstra.Festivalis „Erdvėlaivis Žemė“ kviečia pažvelgti į dangų Festivalyje „Erdvėlaivis Žemė“ svečiuosis mokslininkai iš Molėtų Astronomijos observatorijos, kuri yra vienintelė mokslinių astronominių stebėjimų vieta Lietuvoje.
Molėtų Astronomijos observatorijoje jau prieš 20 metų pradėtos organizuoti pažintinės ekskursijos vaikams ir suaugusiems.
Kviečiame į tarptautinę mokslo mugę Kaune, kuri vyks rugsėjo 13 d. nuo 11 val. iki 18 val.Dabar JAV ir Vokietijos mokslininkai gavo duomenų, kad vitamino D nepakankamumas blogina kaulų kokybę.
Robertas Ritchie, kuris vadovavo amerikiečių mokslininkų grupei.
Tyrimą atliko Kalifornijos universiteto Berklyje ir Hamburgo medicinos universiteto mokslininkai.
Kaulų mėginiai Berklio nacionalinėje laboratorijoje ištirti naujausia infraraudonųjų spindulių spektroskopijos ir rentgeno spindulių kompiuterinės mikrotomografijos įranga, kuri trijų išmatavimų erdvėje objektus tiria iki nanodalelių lygio.
„Vitamino D nepakankamumas 22–31 proc. padidina įskilimų atsiradimą ir plėtojimąsi“, rašoma tyrimo ataskaitoje, kurią paskelbė žurnalas „Science Translational Medicine“.
Tarptautinio osteoporozės fondo (International Osteoporosis Foundation, IOF) duomenimis, viso pasaulio gyventojai kenčia nuo nepakankamo vitamino D vartojimo, be to, ši problema tebedidėja, keldama pavojų apskritai žmonių sveikatai ir ypač didindama kaulų lūžių tikimybę.
Lietuvoje, kaip ir visoje Europos Sąjungoje, rekomenduojama vitamino D paros norma yra 5 mikrogramai, o Jungtinėse Amerikos Valstijose – nuo 5 iki 15 mikrogamų priklausomai nuo amžiaus grupės ir kitų faktorių.
Gondvanoje atrasta 350 milijonų metų senumo gyvūno fosilija Witwatersrand universiteto paleontologas Robertas Gessas teigia atradęs seniausią sausumos gyvūno fosiliją iš Gondvanos superkontinento, kurį sudarė šių laikų Afrika, Pietų Amerika ir Australija.
– pasakoja R. Gessas, kuris aprašė naująją Gondwanascorpio emzantsiensis rūšį žurnale „African Invertebrate“.
Baigiantis Silūro periodui, prieš 416 milijonus metų, pirmaisiais sausumos kolonistais jau mito skorpionai ir vorai.“
„Mes jau žinojome, jog Laurazija – superkontinentas, sudarytas iš Eurazijos ir šiuolaikinės Šiaurės Amerikos – buvo plačiai apgyvendintas Silūro ir Devono periodo bestuburių.
Tačiau šis superkontinentas tuo metu buvo vandenynu atskirtas nuo piečiau buvusios Gondvanos.
Įrodymai apie gyvybės persikėlimą į sausumą iki šiol buvo randami tik Laurazijai priklausiusioje teritorijoje.
Tačiau nebuvo jokio įrodymo apie tuo metu gyvenusius sausumos bestuburius Gondvanoje“ – teigia paleontologas.
„Tai yra pirmas kartas, kai mes užtikrintai galime sakyti, jog Devono periodu Gondvanoje jau gyvavo ne tik skorpionai, tačiau ir gyviai, kuriuos jie medžiojo.
Dabar mes žinome, jog Gondvana, kaip ir Laurazija, turėjo sudėtingą sausumos ekosistemą, sudarytą iš augalų ir bestuburių.
– sako R. Gessas. Einšteinas savo specialiąją reliatyvumo teoriją, galiausiai suteikusią mums „E=mc2“ ir paaiškinusią Saulės šilumą, sugebėjo sukonstruoti iš paprasčiausios idėjos, jog nėra jokio pamatuojamo skirtumo tarp judančio ir nejudančio stebėtojo.
Ilgai ignoruota 20-ojo amžiaus matematikė Emmy Noether įrodė simetriškumą esant fizikiniu principu.
Matematikas Hermannas Weylas pateikė, tikriausiai, glausčiausią apibūdinimą: „Objektas yra simetriškas, jei įmanoma jį kaip nors pakeisti, kad po pakeitimo jis atrodytų lygiai taip pat, kaip ir prieš tai.“
Pavyzdžiui, Niutono pirmąjį dėsnį (Nejudantis objektas nejudės tol, kol kas nors jį pajudins.
Kaip teigė Nobelio premijos laureatas Philas Andersonas: „Sakydamas, jog fizika yra mokslas, tiriantis simetriškumą, aš perdedu tik labai nedaug.“
Tai yra vadinamasis Olberso paradoksas, kuris pavadintas pagal mokslininką, vardu Heinrichas Olbersas.
(Olbersas – 1823 metais, Johanui Kepleriui panaši idėja kilo dar 1605m., o astronomas Thomas Digges šią problemą pastebėjo dar ketvirtį amžiaus prieš tai.) Įsivaizduokite, jei nueisite į miško vidurį.
Knygoje „In Darkness at Night: A Riddle of the Universe“ kosmologas Edwardas Harrisonas šią idėja perteikė gana poetiškai: „Šiame pragariškos ugnies karštyje Žemės atmosfera pranyktų minučių bėgyje, vandenynai užvirtų per kelias valandas, o visa Žemė išgaruotų per kelerius metus.
Ji naudojama tiek serialo „Žvaigždių kelias“ ("Star Trek") erdvėlaivio „Enterprise“ sistemoje, tiek Dano Browno knygoje „Angelai ir Demonai“.
Tai: Einšteino materijos ir energijos lygiavertiškumas ir Niutono pirmasis dėsnis.
Per paskutinius porą metų fizikos pasaulis šventė Higso bozono atradimą.
Higso bozonas suteikia masę kitoms fundamentalioms dalelėms.
Higso bozono magija atsiskleidžia pervertus lygtį E=mc2.
Higso sukurtame modelyje, Higso bozonas trumpam atsiranda iš vakuumo ir leidžia sąveikauti dalelėms vienai su kita, joms taip įgyjant masę.
Pats keisčiausias dalykas yra tas, jog elegantiškoje Visatoje nėra vietos tokiam Higso bozonui.
Higso bozono atradimas buvo didžiulis įvykis, ir jo atradimu buvo labai džiaugiamasi, kadangi jis leido „atsirasti“ masei.
Ir taip, tiesa, jog kvarkai savo masę gauna iš Higso bozono.
Kitaip tariant, lyginant su tuo, Higso bozonas lemia labai nedaug.
Elektronams Higso bozonas yra daug svarbesnis, kadangi pasaulis, kuriame būtų masės neturintys elektronai, labai skirtųsi nuo to, kurį matome dabar.
Straipsnio autorius Dave Goldberg – Drekselio universiteto (Filadelfija, JAV) fizikos profesorius, knygų „Visata per galinio vaizdo veidrodėlį: Kaip paslėpta simetrija formuoja realybę (angl. The Universe in the Rearview Mirror: How Hidden Symmetries Shape Reality)“ ir „Vartotojo gidas Visatą: Išgyvenant juodųjų skylių pavojus, laiko paradoksus ir kvantinį neapibrėžtumą (angl. „A User's Guide to the Universe: Surviving the Perils of Black Holes, Time Paradoxes, and Quantum Uncertainty)“ autorius. Teksaso mokslininkai paskelbė šiaurės vakarinėje Ramiojo vandenyno dalyje (už 1,5 tūkst. km į rytus nuo Japonijos) atradę didžiulį ugnikalnį, kuris pavadintas Tamu masyvu.
Apie stulbinantį atradimą skelbiama žurnale "Nature Geoscience".
Ugnikalnis yra didesnis už Britų salyną ar Naujosios Meksikos valstiją.
Už kolosalųjį Olimpo ugnikalnį Marse Tamu masyvas mažesnis tik 25 proc.
Anksčiau didžiausio pasaulyje ugnikalnio vardą turėjęs maždaug 100 km skersmens Mauna Loa vulkanas (Havajai, JAV) greta Tamu masyvo atrodytu it nykštukas.
Mat, anot tyrimui vadovavusio Hiustono universiteto (Teksasa, JAV) geologo Viljamo Sagerio (WilliamSager), Tamu masyvas už didžiausią Saulės sistemos kalną – Olimpo viršukalnę Marse – mažesnis tik 25 proc., informuoja "LiveScience.com".
Kaip ir kiti supermasyvūs vulkanai, Tamu masyvas turėtų turėti centrinį kūgį, iš kurio kadaise veržėsi ir lėkštais šlaitais iš lėto liejosi lava.
Požymius, kad čia būta ugnikalnio, tyrėjai pastebėjo iš seismografų duomenų ir ilgus metus kruopščiai rinktų lavos mėginių, kuriuos iš Ramiojo vandenyno parplukdė ne viena geologų ekspedicija.
Viršūnėje esama keleto kalderų, kurios savo forma panašios į ištįsusius ir susijungusius Mauna Loa ugnikalnio kraterius, pažymi V. Sageris.
Iki šiol geologai manė, kad Tamu masyvas buvo tiesiog okeaninis plato, kuris iki šiol buvo vadinamas Šackio pakiluma.
Šackio pakiluma susidarė trijų tektotinių plokščių sandūroje.
"Naujas Tamu masyvo kaip savarankiško ugnikalnio statusas gali turėti įtakos teoriniams okeaninių plato formavimosi modeliams, - pripažįsta V. Sageris.
Tyrime nedalyvavęs Ajovos universiteto (JAV) geochemikas Deividas Pytas (David Peate) mano, kad Šatskio pakilumą galėjo suformuoti magmos pliūpsniai.
Tamu masyvas yra didžiausias ir seniausias Žemės ugnikalnis.
Į šiaurės rytus nuo Tamu driekiasi mažesni ir jaunesni ugnikalniai.
V. Sageris su kolegomis mano, kad tokie magmos pliūpsniai sukūrė visą ugnikalnių grandinę.
"Regis, daugelyje okeaninių plato lydymosi procesai tebevyksta, ir staiga atsiranda vienas didžiulis vulkanas-skydas, - "LiveScience.com" 
aiškino D. Pytas.
V. Sageris neslepia, kad kituose okeaniniuose plato netrukus Žemėje gali būti atrasta dar didesnių ugnikalnių.
Pavyzdžiui, Ontongo Javos plato, į šiaurę nuo Saliamono salų, pietvakarinėje Ramiojo vandenyno dalyje.
Vien Tamu masyvas yra maždaug 2,5 mln. kubinių kilometrų tūrio.
Ugnikalnis yra didesnis už Britų salyną ar Naujosios Meksikos valstiją.
Nepaisant kolosalaus dydžio, tyrimų duomenys liudija, kad Tamu viršūnė vargu ar kada buvo iškilusi į vandenyno paviršių.
"Šackio pakiluma susidarė toje Žemės plutos vietoje, kur jos storis praktiškai lygus nuliui, - aiškina V. Sageris.
Kitaip tariant, ji visą laiką plūduriuoja – Tamu masyvo pagrindas paniręs į mantiją.
Havajų vulkanai išsiveržė ant plonos plutos, tad jie, galima sakyti, plaukioja nelyginant ant plausto."
V. Sageris su kolegomis Šatskio pakilumą studijuoja ne vieną dešimtmetį.
Prieš maždaug 20 metų Tamu masyvą pavadino Teksaso A&M universiteto (TAMU) garbei.
"Geofiziniai Tamu masyvo duomenys byloja, kad kitose Saulės sistemos planetose esančių gigantiškų ugnikalnių pusbrolių yra ir Žemėje, - apibendrina tyrimo autoriai. Jungtinių Amerikos Valstijų biologė nustatė, kad miestuose gyvenančių gyvūnų smegenys yra didesnės, nei tų, kurie gyvena priemiesčiuose, tad jie yra protingesni, rašo dailymail.co.uk.
Evoliucijos biologė Emilie Snell-Rood pastebėjo, kad baltakojės siaurapėdės sterbliapelės bei pievinių pelėnų, gyvenančių miestuose, smegenys yra 6 proc. didesnės, nei jų gentainių, gyvenančių kaimo fermose.
Nors mokslininkai abejoja, ar tokius skirtumus lemia urbanizacija, biologė E. Snell-Rood tikina, kad tyrimo rezultatai tai patvirtina: „Kadangi mieste gyvenantys gyvūnai nuo kaimo gyventojų dydžiu nesiskiria, tai reiškia, jog pokyčius lemia ne kitokia mityba, o evoliucinis atsakas.“
„Tripofobija yra dažniausia baimė, apie kurią nesate girdėję“, – pasakoja tyrimo autorius, Esekso universiteto (Jungtinė Karalystė) psichologas Geoffas Cole'as.
Vieno tyrimo metu G. Cole'as su kolegomis nustatė, kad tripofobijos apraiškos būdingos 16 proc. tyrimo imtyje atsidūrusių žmonių.
G. Cole'o vadovaujama tyrimų grupė siekė išsiaiškinti, ar tripofobiją sukeliantys vizualiniai objektai turi kažką bendro.
Kad įsitikintų, ar nuodingi gyviai galėtų būti pagrindinė tripofobijos priežastis, G. Cole'as su kolegomis analizavo reakcijas į mėlynažiedžio aštuonkojo, skorpiono, karališkosios kobros ir kitų nuodingų gyvačių bei vorų atvaizdus, kurių pavidalai kažkuo panašūs į sferą ar apskritimą.
„Mes galvojame, kad tripofobinių bruožų turime kiekvienas iš mūsų, net jei jie mums ir nekelia nerimo, – tvirtina G. Cole'as.
Tyrimo rezultatai publikuoti žurnale „Psychology Science“.
Mokslininkė: Kaunas artimas ekologiško miesto koncepcijai Ar įsivaizduojate vertikalų mišką?
„Ekologiškas miestas – tai socialiai darnus, draugiškas aplinkai ir tausojantis išteklius miestas“, – teigia paskaitos lektorė, KTU Statybos ir architektūros fakulteto doktorantė Erika Brinkytė ir pamini vieną iš pirmųjų pasaulyje šios krypties miestų – Kinijos Tianjinio ekomiestą.
Šis miestas, kuris bus apgyvendintas 2020-asiais, bus aprūpintas atsinaujinančių šaltinių teikiama energija, jo pastatai efektyviai naudos energiją, bus renkamas lietaus ir gėlinamas jūros vanduo, įveista gausybė želdinių ir propaguojamas „žaliasis“ transportas (keliavimas pėsčiomis, dviračiais, viešojo transporto naudojimas).
Mokslininkė teigia, kad ekologiškų miestų jau yra JAV ir Europoje, o Lietuvoje artimiausias ekologiško miesto koncepcijai yra Kaunas, kadangi upės ir žalieji plotai susieja senamiestį su artimiausiais priemiesčiais.
Na, o Birštonas yra pirmasis Lietuvoje, kuris siekdamas tapti ekologišku ir darniu miestu, pasitvirtino „EKO miesto“ koncepciją.
„Architektai Milano miesto centre kuria vertikalųjį mišką iš medžiais apsodintų dangoraižių.
Taip tausojama gamta ir erdvės „prikeliamos“ naujam gyvenimui“ – dalijasi įžvalgomis E. Brinkytė.
Paskaita „Ekologiški miestai“ vyks rugsėjo 13 d., 13 val. 
Kaune, KTU Statybos ir architektūros fakulteto 432 auditorijoje.Aptiko didžiausią vulkaną pasaulyje Mokslininkai teigia aptikę didžiausią pasaulio vulkaną, kuris slepiasi Ramiajame vandenyne.
Mokslininkų komanda žurnale „Nature Geoscience“ pranešė, kad 310 tūkst. kv. km Tamu kalnų masyvo vulkaną dydžiu galima lyginti su Marse esančiu Olimpo ugnikalniu, kuris yra didžiausias Saulės sistemoje, rašo bbc.co.uk.
Kalnai nuo Japonijos nutolę apie 1,6 tūkst. km. „Delfi“ skelbia „The Observer“ sudarytą didžiausių neatsakytų mokslo klausimų sąrašą.
Tamsioji materija buvo atrasta 1933 metais.
Tamsioji energija buvo atrasta 1998 metais.
Nuo to laiko, kai chemikas Stenlis Mileris pasiūlė „pirmykštės sriubos“ teoriją, mes vis dar neturime vieningos nuomonės, kaip viskas įvyko.
Vienintelį kartą, 1977 metais buvo pagautas signalas, kuris buvo panašus į ateivių pranešimą.
Zigmundo Froido šalininkai tiki, kad sapnai yra nerealizuotų norų, dažniausiai seksualinių, išraiška.
Prieš daugiau nei 150 metų matematikas ir fizikas Bernardas Rymanas iškėlė hipotezę, kuri iš dalies aprašo pirminių skaičių pasiskirstymą natūralių skaičių aibėje.
Iki šiolei „Rymano hipotezė“ neįrodyta – ją nesėkmingai bandė įrodyti geriausi XIX-XX amžiaus matematikai.
Sero Aleksandro Flemingo atradimas suteikė medicinai galimybes įveikti mirtinas ligas ir palengvino chirurgines, transplantacijos operacijas bei chemoterapijos procedūras.
Europoje kiekvienais metais apie 25 tūkst. žmonių miršta nuo antibiotikams atsparių bakterijų sukeltų ligų.
Pvz., 80 proc. JAV parduodamų antibiotikų panaudojami gyvulių fermose, karvių, kiaulių ir kitų galvijų bei naminių gyvūnų gydymui ir profilaktikai.
Mūsų naudojami planšetiniai kompiuteriai ir išmanieji telefonai turi daugiau skaičiavimo galios, nei turėjo 1969 metais į mėnulį skridęs kosminis laivas.
Šiuolaikinis robotikos mokslas gali pasiūlyti mums visą eilę specializuotų robotų: jie jau gali paruošti pristatymui jūsų „Amazon“ portale įsigytas prekes, melžti jūsų karves, rūšiuoti laiškus ir pervesti jus iš vieno oro uosto terminalo į kitą.
Darbštieji japonai planuoja sukurti pagyvenusiems žmonėms padedančius robotus iki 2025 metų.
1960 metais Donas Walsh ir Jacues Piccard paniro į 11 kilometrų gylį, giliausią planetos vietą, ir pabandė surasti atsakymus į šį klausimą.
Einšteino sukurta bendroji reliatyvumo teorija teigia, kad juodoji skylė atsiranda tuomet, kai miršta masyvi žvaigždė.
Nuo 1960 metų Žemėje žmonių skaičius padvigubėjo iki 7 milijardų.
Tikimasi, kad 2050 metais mūsų bus ne mažiau kaip 9 milijardai.
Jei tikėti Einšteino specialiąja reliatyvumo teorija, aplink Žemę besisukančioje Tarptautinėje kosminėje stotyje gyvenantiems kosmonautams laikas tiksi šiek tiek lėčiau.
Mįslė policijai: kaip namo palėpėje atsirado 2 tūkst. metų senumo mumija Hamburgo policijai teko netikėta užduotis – tyrinėti viename iš miesto namų, palėpėje rastą lavoną kuriam, panašu, ne mažiau kaip du tūkstančiai metų.
Netikėtą radinį savo senelių namuose aptiko dešimtmetis Aleksandras Kettleris.
Jo tėvas Lutzas Wolfgangas Kettleris padėjo jas ištraukti ir pasižiūrėti, kas gi ten yra.
Pirma atidarėme mažesnes dėžes – jose buvo pomirtinė kaukė ir Kanopaus ąsotis“, – pasakojo mumijos atradėjo tėvas Lutzas Wolfgangas Kettleris.
Mumija, nors ir aiškiai egiptietiška, formaliai yra žmogaus palaikai, todėl tyrimu turėjo užsiimti Hamburgo policija.
Ji perdavė mumiją ištirti Hamburgo universiteto specialistams.
Kettlerių šeimyna mano, kad tai greičiausiai Aleksandro senelio palikimas.
Jis buvo odontologas ir po karo buvo nuvykęs į Egiptą.
93-jų Aleksandro senelė dar gyva, deja, dėl prastos atminties ji nebegali papasakoti ką nors konkretesnio apie tokį šeimos turtą. R. Maskoliūnas: tai, ko neišsprendė NASA, įveikė lietuviai „Erdvėlaivis Žemė“ Lietuvoje netrukus nusileis 10-ąjį kartą.
Tačiau jau po kelerių metų, ypač bendraujant tiesiogiai su mokyklomis ir universitetais, susidomėjimas ėmė augti“, – naujienų portalui LRT.lt pasakoja mokslo populiarinimo festivalio „Erdvėlaivis Žemė“ organizatorius ir idėjos autorius Rolandas Maskoliūnas.
– Viskas prasidėjo 2004 m., kai susitikau su Europos mokslo renginių asociacijos generaliniu sekretoriumi Peteriu Reberniku, kuris tuo metu lankėsi Baltijos šalyse.
Jis manęs paklausė, kodėl Lietuvoje niekas neorganizuoja tokių mokslo festivalių, kurie vyksta kitose pasaulio valstybėse.
Po to pasikalbėjome su LR Švietimo ir mokslo ministerija – ji skyrė finansavimą.
Juolab kad vienas iš svarbiausių Lietuvos ir Europos prioritetų – skatinti jaunimą rinktis mokslininkų, inžinierių profesijas.
Tai padėtų įveikti ir kitą problemą – sumažintų jaunimo nedarbą Europoje.
Ministerijų darbuotojams, mokytojams, pedagogams – Varšuvos „Koperniko“ mokslo centro direktoriaus Roberto Firmhoferio pakaita apie neformalųjį ugdymą, naudojant mokslo centrus; Varšuvos universiteto prof. Dominika Oramus paskaita – humanitarinių ir socialinių mokslų atstovams apie naujausias tendencijas šioje sferoje.
Mokslo komunikacijos seminarai, kuriuos ves du puikūs specialistai iš Didžiosios Britanijos, aktualūs mokslininkams (ypač mokslo populiarintojams), pedagogams, studentams ir žurnalistams.
– Yra mokslininkų, kurie dalyvauja beveik kiekvienais metais – kaip antai VU Gamtos mokslų fakulteto dekanas prof. Osvaldas Rukšėnas, LMA tikrasis narys, chemikas Eugenijus Butkus, mikrobiologė dr. Daiva Janulaitytė-Gunther arba KTU branduolinės fizikos specialistas Gediminas Adlys.
Šiemet kviečiame apie savo darbus papasakoti Lietuvos mokslo premijos laureatus.
Laimei, turime tokius partnerius, kaip Britų taryba, kuri su mumis kartu nuo pirmojo festivalio.
Jų dėka festivalyje „Erdvėlaivis Žemė“ pranešimus skaitė tokios įžymybės, kaip paleontologas ir trilobitų žinovas prof. Richardas Fortey ar meteoritų ekspertė prof. Monica Grady.
Šiais metais savo filmą „Mėnulio šešėlyje“ Kaune pristatys BBC žurnalistas, mokslo populiarinimo filmų prodiuseris Chrisas Riley.
Šiemet svariai prie programos prisideda ir Lenkų institutas Vilniuje.
Į Kaune įvyksiantį grandiozinį festivalio renginį – tarptautinę mokslo mugę – atkeliauja eksponatai iš Varšuvos Koperniko mokslo centro.
– Festivalio programoje – apie 250 nemokamų renginių šešiuose Lietuvos miestuose.
Vienas pagrindinių akcentų – tarptautinė mokslo mugė Kaune, vyksianti rugsėjo 13 d. nuo 11 val. ryto KTU studentų miestelyje.
Lankytojai mugės metu galės eksperimentuoti ne tik KTU laboratorijose, bet ir mobilioje bioklasėje, apžiūrėti policijos automobilį, išmokti gesinti gaisrą, suteikti pirmąją pagalbą, pamatyti nepilotuojamus lėktuvus, nanopalydovus, aplankyti interaktyvią optinių iliuzijų parodą, mobilų planetariumą, išbandyti psichologijos stendus, loginio bei mokslinio mąstymo žaidimus, laivo navigacinį treniruoklį ir t.t. Festivalis prasidės rugsėjo 10 d., o baigsis 19 d. – Ką rekomenduotumėte aplankyti festivalyje?
Lietuvoje yra keletas itin aukšto lygio mokslo centrų, iš kurių labiausiai noriu atkreipti dėmesį į biotechnologijų kompanijas „Biotechpharma“, „Thermo Fisher Scientific Baltics“, „Teva/Sicor Biotech“.
Taip pat „Ekspla“, kurie demonstruos savo sukurtus naujausius lazerius, VU Taikomųjų mokslų instituto Pažangiųjų technologijų skyriaus kristalų auginimo ir tyrimo laboratorijas, kuriose veikia pats galingiausias puslaidininkinius kristalus gaminantis reaktorius Lietuvoje.
Rekomenduoju paskaitas apie vaistų nuo vėžio paieškas, bakterijų judėjimo matematinį modeliavimą, ekskursiją į Generolo Jono Žemaičio Lietuvos karo akademiją, renginius VU Gamtos mokslų fakultete.
Dar nepaminėjau intriguojančių renginių kituose Lietuvos miestuose, bet visko išvardinti tiesiog neįmanoma.
Juk visi mato, kad Lietuvoje sparčiai plečiasi biomedicinos pramonės sektorius, vadinasi, bus daugiau įdomaus darbo vietų.
– prof. Vladas Vansevičius).
Taip pat bus atskleidžiama tai, ko nepavyko išspręsti JAV kosminių tyrimų agentūrai NASA, bet pavyko lietuviams („KTU vardas garsės ir kosmose“ – prof. Arminas Ragauskas, dr. Vytautas Petkus, dr. Romanas Chomskis, dokt. Laimonas Bartušis, dr. Rolandas Žakelis).
Kai Lietuvoje žmonės klausia, kam Lietuvai kosmosas, reikia suprasti, jog GPS, tikslesnės orų prognozės, saugumo sistemos, mobilusis ryšys, įvairios unikalios medžiagos – visa tai atsirado tik kosmoso ir jo užkariavimui sukurtų technologijų dėka.Darbininkų nuomone, 2 tūkst. dolerių mėnesinis atlygis pernelyg mažas, todėl rugpjūčio 24 dieną jie paskelbė streiką.
Rugsėjo 7 d. observatorijos vadovybei pavyko susitarti su streikuotojais: jiems pažadėta nuo 2014 m. sausio 1 dienos sutrumpinti darbo dieną tiek pagrindinėje aikštelėje su parabolinėmis antenomis, tiek administraciniame komplekse Santjage, Čilės sostinėje.
Kompleksas ALMA ("Atacama large milllimetre/submillimetre array") pastatytas pagal bendrąjį Pietų Europos observatorijos, JAV nacionalinio mokslo fondo ir kelių Taivano bei Japonijos mokslinių organizacijų projektą.
Planuota pastatyti 66 parabolines antenas, tačiau iki šiol kelios jų dar neužbaigtos: 2013 m. kovą kompleksas ALMA buvo oficialiai atidarytas.
Kompleksas buvo pradėtas statyti 2003 metais.
Tarptautinėje mokslo mugėje Kaune – šeimyninės pramogos Rugsėjo 13 d. nuo 11 val. iki 18 val. KTU studentų miestelyje, greta Elektronikos rūmų šurmuliuos Mokslo festivalio „Erdvėlaivis Žemė“ ypatingas renginys - Mokslo mugė.
Joje dalyvauja kelios dešimtys mokslo centrų, aukštųjų mokyklų, tokių organizacijų kaip Kauno apskrities Priešgaisrinė gelbėjimo valdyba, Lietuvos kosmoso asociacija, Generolo Jono Žemaičio Lietuvos karo akademija, Kauno apskrities vyriausiasis policijos komisariatas, Lietuvos aukštoji jūreivystės mokykla, Lietuvos jūrų muziejus, Krizių tyrimo centras, Kauno technikos kolegija, Karo paveldo centras, svečiai iš Latvijos, Lenkijos ir t.t. Mugės esmė – betarpiškai susipažinti su įvairiose gyvenimo srityse naudojamomis technologijomis, įvertinti naujus mokslo metodus ir jų praktinę svarbą, smagiai praleisti laiką.
Lietuvos mokinių neformaliojo švietimo centras pakvies mugės dalyvius užsukti į mobilų planetariumą susipažinti su Visata ir joje vykstančiais procesais, o Molėtų observatorija demonstruos teleskopus.
KTU Fundamentaliųjų mokslų fakultetas parengė nematomų fizikinių jėgų demonstraciją, o jų kolegos iš Statybos ir architektūros fakulteto įrengs termovizijos prietaisą su ekranu, kuriame mugės dalyviai pamatys savo kūno paviršiaus temperatūrinį vaizdą.
Lietuvos jūrų muziejaus kūrybinėse dirbtuvėse išmoksite susikurti jūrų gyvūnų akvariumą, rašyti virvaknyges.
Lietuvos aukštoji jūreivystės mokykla atsigabens net tikrą navigacinį laivo treniruoklį.
VDU Kauno botanikos sodas įrengs mugėje mažąjį botanikos sodą ir zoologijos sodą.
Lietuvos sveikatos mokslų universitetas, Veterinarijos akademija pakvies į veterinarijos gydytojo konsultaciją smulkiųjų gyvūnų auginimo, priežiūros, vakcinavimo klausimais.
Lietuvos zoologijos sodas supažindins su itin įdomiais vabzdžiais - insektariumo gyventojais.
Po Lietuvos mokyklas keliaujantys kompanijos „Thermo Fisher Scientific Baltics“ mokslininkai su mobiliąja bioklase mugėje mokys jus dirbti su centrifugomis, purtyklėmis, išskirti DNR.
Kiekvienas galės pasikviesti „Mobiliosios bioklasės“ komandą į savo mokyklą.
Kauno technologijos universitetas, Lietuvos kosmoso asociacija, Kosmoso mokslų ir technologijų institutas pademonstruos pirmojo lietuviško nano palydovo "LitSat-1 modelį.
Tikrasis „LitSat-1“ jau baigiamas kurti - į Tarptautinę kosminę stotį, bendradarbiaujant su NASA, jį nugabens raketa "Cygnus".
Lietuvos automobilių kelių direkcija prie Susisiekimo ministerijos atgabens diržų prisisegimo ir automobilio apsivertimo stimuliatorių.
UAB „Jana seta“ atstovai demonstruos radijo bangomis valdomus filmuojančius sraigtasparnius,žaislus ir konstruktorius su Saulės energijos elementais; ekologiškų daržovių „atpažintoją“, chemijos laboratoriją vaikams nuo 10 metų.
Suaugusieji technikos mėgėjai pamatys policijos tarnybinį automobilį su hibridine pavara „Toyota Prius“ bei tarnybinį motociklą.
Išmoksite naudotis gesintuvais; išgirsite viską apie dūmų jutiklius; galėsite pabūti ugniagesio „kailyje“ ; pažvelgsite į Kauną iš 42 m aukščio; išmėginsite gelbėjimo pagalvę; pajusite, ką reiškia patekti į dūmus gaisre; susipažinsite su gaisrinės įrangos naujovėmis.
„Krizių tyrimo centro“ komanda pakvies visus norinčius į pirmosios medicinos pagalbos mokymus.
Mokslo centras,,TechnoAnos rūsiai“ jau 18 metų veikia Rygoje.
Į Kauną bus atgabenta nedidelė nuolatinės ekspozicijos dalis, demonstruojanti meno, žaidimų, mokymo ir mokslo elementus.
Iš Varšuvos Mokslo centro „Kopernikas“ atgabenama turininga ekspozicija, kurioje bus galima pasitikrinti savo atmintį, įvertinti reakcijos greitį, apgauti klausą.
Lielvardės amatininkų centras supažindins su senąja latvių etnografinių juostų gamybos technika.
Mugė fakultetuose Mugės metu renginiai vyks ne tik miestelyje šalia KTU Elektronikos rūmų, bet ir įvairiuose fakultetuose.
Pamatysite drabužius, apsaugančius nuo kulkų, ugnies ir karščio, lietaus ir vėjo, sukurtus KTU Fizikinių ir technologijos mokslų centro Tekstilės institute.
KTU Dizaino fakultete paskaitoje apie virtualų vintažą pamatysite save, apsirengusius praėjusio šimtmečio vidurio apsiaustą ar neįtikėtino kirpimo suknelę.
Jus tikrai sudomins mazgo istorija (pradedant Gordijaus ir baigiant jūreiviškais mazgais), didžiausios pasaulio katastrofos ir jų priežastys, medicininės tekstilės naujienos.
Svečiai iš Latvijos - Latvenergo koncerno Energetikos muziejaus parengė ekspoziciją, pasakojančią apie XX a. pirmos pusės didžiausio pramoninio objekto Baltijos šalyse statybą – Kegumo hidroelektrinę.
Taip pat išsamiai susipažinsite su XXI a. branduoliniais reaktoriais ir energetikos tendencijomis pasaulyje.Astronomai surado dar vieną planetą, kurioje yra vandens Japonijos astronomai pateikė įrodymų, kad prieš ketverius metus atrasta ekzoplaneta GJ 1214b turi vandens prisotintą atmosferą.
Ji buvo atrasta 2009 metais ir astronomai jau tada nustatė, kad ji turi tankią atmosferą, bet nebuvo tikri, ar atmosfera sudaryta iš vandenilio ar vandens.
Lietuviškų išradimų daugėja ir jie vis geresni Patentuojamų išradimų skaičius mūsų šalyje nuosekliai auga, rodo Valstybinio patentų biuro duomenys.
Pasak Valstybinio patentų biuro (VPB) direktoriaus pavaduotojo Žilvino Danio, auga ne tik išradimų patentavimui skirtų paraiškų skaičius, bet ir pačių išradimų kokybė.
Lyginant su nepriklausomybės pradžia, kuomet daugiausia buvo patentuojami teoriniai, mažai kur pritaikomi išradimai, pokyčiai akivaizdūs“, – sako Ž. Danys.
Manoma, kad metų gale šis skaičius pasieks 140, bus 18 proc. didesnis nei pernai ir net 50 proc. viršys 2011-ųjų rezultatą.
Per pastaruosius penkerius metus išaugo ir Europos patentų tarnybai lietuvių pateiktų paraiškų skaičius.
Pasak Ž. Danio, jau nuo 2015 m. patentuoti europiniu lygiu bus paprasčiau ir pigiau, nes kuriama vieninga Europos patentų sistema.
Jai įsigaliojus, išradėjams pakaks pateikti vieną paraišką tam, kad autoriaus teisės būtų saugomos 25 Europos bendrijos šalyse.
Ja pasinaudojusių užsienio išradėjų patentai automatiškai įsigalios ir Lietuvoje – tai reiškia didesnę konkurenciją.
Tiek verslas, tiek mokslas turi skirti dėmesio inovacijoms ir nepamiršti pasirūpinti jų apsauga, kol jų neaplenkė kažkas kitas“, – sako Ž. Danys.
Lietuvai pirmininkaujant ES Tarybai, spalį VPB surengs tarptautinę konferenciją.
Joje dalyvaus svarbiausių intelektinės nuosavybės apsaugos srityje dirbančių institucijų atstovai: Pasaulio intelektinės nuosavybės organizacijos (PINO) vadovas Francis Gurry ir Europos patentų tarnybos prezidentas Benot Battistelli.Net NASA zondas "New Horizons", kuris yra greičiausias žmonijos paleistas kosminis aparatas (po poros metų pasieksiantis Plutoną ir pradėsiantis šios nykštukinės planetos tyrimus), 2 šviesmečių atstumą įveiktų tik per 37 tūkst. metų.Kur prasideda ir baigiasi žmogiškumo ribos XXI amžiuje, dirbtinio intelekto gimimo išvakarėse?
Menininkai, naudodami naujausias technologijas, įkvėpti tokių mokslinių fantastinių filmų, kaip „Eliziejus“ arba „Likvidatorius“ (Blade Runner), kviečia įdėmiau pažvelgti į ateities pasaulį.
Kinetinės instaliacijos autoriai: Bartas Polonskis, Pavelas Volginas, Urtė Milda Širvinskaitė, Tadas Lukoševičius, Mantas Bardauskas pasakoja, kaip ji veikia.
Šią instaliaciją galėsite pamatyti ir išbandyti Mokslo festivalio atidarymo metu Vilniuje, rugsėjo 10 d. nuo 16 val. kino „Forum Cinemas Vingis“ foje ir rugsėjo 13 d. Kaune, tarptautinėje mokslo mugėje nuo 11 val. iki 17 val. Lietuva pirmą kartą dalyvaus pasaulio pulo čempionate Rugsėjo 7-11 d. Katare prasideda 2013 metų pasaulio pulo-9 čempionatas, kuriame dėl geriausio žaidėjo titulo ir 250 tūkst. JAV dolerių prizinio fondo susirungs net 128 sportininkai iš 43 pasaulio šalių.
Į Katarą išvyksta ir mūsų šalies atstovas Henrikas Strolis.
Jis teisę ginti Lietuvos vardą iškovojo šių metų balandį Europos pulo čempionato pulo-9 rungtyje užėmęs ligi šiol aukščiausią Lietuvos istorijoje 5-ą vietą.
H. Strolis visą vasarą intensyviai ruošėsi pasaulio čempionatui.
Paklaustas, kokiu savo rezultatu pasaulio čempionate jis būtų patenkintas, H. Strolis sakė, jog tikisi iškopti į geriausiųjų 64-uką.
Lietuvos pulo federacijos prezidentas Tomas Brikmanis šį istorinį Lietuvos pasirodymą pasaulio čempionate vertina kaip unikalų ir labai džiuginantį pasiekimą.
„Henrikas yra vienas stipriausių pulo žaidėjų Lietuvoje.
Europos čempionate užėmęs 5-ą vietą jis viršijo visus mūsų lūkesčius ir įrodė, kad yra „kietesnis“, nei mes manėme!“.
Čempionato burtai bus ištraukti penktadieni, o pirma kova H. Strolio laukia šeštadienį.
Kaune vyks pulo mėgėjų čempionatas Šeštadienį (rugsėjo 7 d.) Kaune, biliardo klube „Entry“ (Kęstučio g. 71), jau septintą kartą iš eilės vyks Lietuvos pulo mėgėjų čempionatas.
„Aštuoniukės“ (pool-8) mėgėjų registracija šeštadienį prasidės 9.30 val., o 10 val. jau bus traukiami burtai, po kurių dalyviai sužinos savo pirmus varžovus.
Turnyre taip pat negalės dalyvauti pernai šiose varžybose triumfavęs kaunietis Tomas Valiūnas bei kiti anksčiau mėgėjų pirmenybes laimėję žaidėjai.
Daugiausiai viename iš sezonų dėl mėgėjų „aštuoniukės“ čempiono titulo varžėsi net 120 žaidėjų iš Vilniaus, Kauno, Klaipėdos, Šiaulių, Panevėžio, Alytaus, Tauragės, Kėdainių ir Prienų.
Šeštadienį varžybos prasidės 10.30 val. D. Norkus ir M. Jocaitė - planetos 16-mečių šaškių čempionai Trečiadienį Bulgarijoje baigėsi penkių amžiaus grupių pasaulio vaikų, jaunučių, jaunių bei jaunimo paprastųjų šaškių pasaulio čempionato pagrindinės varžybos, kuriose tarp daugiau nei pusantro šimto dalyvių iš 14 valstybių žaidė ir šeši Lietuvos atstovai.
Ypač sėkmingi lietuviams buvo merginų ir vaikinų šešiolikmečių turnyrai, kuriuose čempionų titulus iškovojo Milda Jocaitė ir Domantas Norkus.
Prieš savaitę iškovojusi aukso medalį "greitųjų" šaškių programoje, M. Jocaitė pagrindinėse varžybose surinko 10 taškų iš 14 galimų ir pagal papildomus rodiklius aplenkė antroje vietoje likusią baltarusę Mariją Mironovą.
Bronzos medalis vienuolikos dalyvių turnyre atiteko 9 taškus surinkusiai rusei Valerijai Denisovai.
Šešiolikmečių vaikinų pagrindinėse varžybose (22 dalyviai) triumfavęs Domantas Norkus, kuris prieš savaitę tenkinosi sidabru greitųjų šaškių pirmenybėse, surinko 13 taškų ir tašku aplenkė antroje vietoje likusį Damirą Rysajevą iš Rusijos bei 3 taškais - bronzą iškovojusį kitą Rusijos atstovą Čagylą Zarovnajevą.
Audrius Domarkas 6 tšk. iki 13 metų (jaunučiai; 24 dalyviai; po 9 ratų) 21.Paulius
Edgaras Petrauskas 9 iki 23 metų (vaikinai; 10 dalyvių ; po 9 ratų) 6.
Vilius Aleknavičius 9 Europos jaunių ir jaunimo sunkiosios atletikos čempionate L. Kecorius buvo šeštas, o E. Butkus - devintas Klaipėdoje vykstančiame Europos jaunių (iki 15 metų) ir jaunimo (iki 17 metų) sunkiosios atletikos čempionate Linas Kecorius buvo šeštas, o Einaras Butkus liko paskutinis - devintas.
Jaunių varžybų svorio kategorijoje iki 62 kg startavęs L. Kecorius rovimo veiksmu iškėlė 80 kg ir išstūmė 93 kg sveriančią štangą, o dvikovėje surinko 173 kg.
Taip pat šioje svorio kategorijoje startavęs E. Butkus tenkinosi kuklesniais rezultatais - 72 kg, 93 kg ir dvikovėje - 165 kg.
Čempionu tapo Rustamas Imnadzė (233 kg - 103+130) iš Azerbaidžano, sidabrą iškovojo bulgaras Hristo Sotirovas (207 kg - 92+115), o bronza atiteko lenkui Piotrui Kudlaszykui (198 kg - 89+109). R. Meilutytei įteikta žadėtoji 100 tūkst. litų vertės parama Iš pasaulio jaunimo čempionato su keturiais aukso ir vienu sidabro medaliu grįžusi Rūta Meilutytė sulaukė ir dovanos, kuri jai buvo pažadėta per sėkmingą pasirodymą pasaulio suaugusiųjų plaukimo čempionate.
Geriausiai Lietuvos plaukikei ketvirtadienį įteiktas 100 tūkst. litų vertės simbolinis čekis ir ši suma pervesta į specialiai atidarytą sąskaitą, kuria ji galės savarankiškai disponuoti sulaukusi 18-os metų.
Tokią paramą geriausiai Lietuvos plaukikei skyrė verslininkų šeima, Jonas ir Živilė Garbaravičiai, kurie plaukimo arenoje Barselonoje aktyviai ir nuoširdžiai palaikė R. Meilutytę, jai kovojant dėl aukso pasaulio plaukimo čempionate.
„Mane sužavėjo Rūtos talentas, jos ryžtas kovoti siekiant geriausių rezultatų ir noras garsinti mūsų Tėvynę – Lietuvą.
Todėl dar prieš Rūtos startus Barselonoje nutariau savo asmeninėmis lėšomis prisidėti prie šių Rūtos siekių ir skirti jai paramą.
Visgi, pasitarę su Lietuvos plaukimo federacijos (LPF) atstovais, buvome nusprendę iki lemiamų Rūtos startų pasaulio plaukimo čempionate nuo jos „nuslėpti“ šią informaciją ir atskleisti ją tik po auksinių ir rekordinių finišų“, - sakė LPF ir anksčiau rėmęs J. Garbaravičius, šiuo metu dirbantis Londone veikiančios bendrovės „CEE Resources & Investments LLP“ partneriu.
J. Garbaravičius pažymėjo tikintis, kad per pasirengimo 2016 metais vyksiančioms Rio de Žaneiro olimpinėms žaidynėms laikotarpį pilnametystės sulauksianti R. Meilutytė prasmingai panaudos jai skirtas lėšas ir galės geriau pasirengti pačioms žaidynėms ir pasiekti dar įspūdingesnių rezultatų.
Ketvirtadienį paramos čekį R. Meilutytei įteikęs J. Garbaravičius pabrėžė, kad jis asmeniškai ir jam priklausančios verslo įmonės ir toliau skirs paramą LPF, kad talentingiausi Lietuvos vaikai galėtų treniruotis tinkamomis sąlygomis ir siekti geriausių sportinių rezultatų, garsinančių Lietuvos vardą visame pasaulyje.Ledo ritulio klubas „Baltica“ sezono atidarys penktadienį Elektrėnuose Atsinaujinęs Vilniaus ledo ritulio klubas HC „Baltica“ kviečia klubo aistruolius ir visus neabejingus ledo rituliui į oficialaus sezono atidarymą, kuris įvyks jau rugsėjo 6 dieną, 18.30 val. 
Elektrėnų ledo rūmuose.
Draugiškų rungtynių seriją baigę pergalingai, „Baltica“ ritulininkai sezoną atidarys rungtynėmis su Moldovos sostinės Kišiniovo „Platina Kišiniov“ ekipa.
Praėjusį sezoną komandos jau buvo susitikusios keturis kartus ir HC „Baltica“ gerokai pranoko varžovus.
Šį sezoną „Balticos“ komandą papildė nauji žaidėjai ne tik iš Lietuvos, bet ir iš ledo rituliu garsėjančios Latvijos.
Komandos garbę vėl gins ekipos senbuviai Erikas Sadauskas, Aimas Fiščevas, Vladislavas Kuzminas, Aleksandras Cukanovas, Vladas Nikulinas, Sergejus Boicovas, Ritvaras Zonenbergas ir Konstantinas Isajevas.
Jiems padės nauji perspektyvūs lietuviai: Danielius Nomanovas, Simas Baltrūnas, Ilja Četvertakas, Rokas Bazys, Edvinas Boroška, Simonas Gorelis ir Artūras Pavliukovas.
Prie lietuvių prisijungs ir komandą sustiprins latviai Martinas Oskaras Freimanis, Edgaras Kamolinis, Ričardas Matuzevičas, Linardas Mazuras-Mago, Emilis Potapovas, Leonardas Rimjanas, Valteris Freisas, Juris Zieminis, Raimondas Upeniekas bei rusas Konstantinas Kolokolovas.
Komandą treniruos treneriai Aigaras Ciprusas ir Valerijus Kulibaba bei lietuvis Arūnas Aleinikovas.
Šį sezoną ledo ritulio klubas „Baltica“ ir toliau džiugins savo aistruolius įvairiomis akcijomis bei nuolaidomis.
O visų Lietuvos ledo ritulio mokyklų auklėtiniai iki 12 metų, su mokyklos pažymėjimu arba ledo ritulio marškinėliais taip pat stebės rungtynes nemokamai.
Jos dalyvius ir žiūrovus stebins šviesos ir lazerių šou, žodį tars Elektrėnų miesto meras, klubo vadovybė ir kiti garbingi svečiai, šoks dailiojo čiuožimo atstovė.
Renginio kulminacija – rungtynės su Moldovos ekipa. V. Nibali - vėl „Vuelta a Espana“ lenktynių lyderis Po poilsio dienos vykusį vienuoliktąjį prestižinių "Vuelta a Espana" dviratininkų lenktynių etapą trečiadienį laimėjo ir italas Fabianas Cancellara.
38,8 km asmeninėse lenktynėse laikui F. Cancellara sugaišo 51 minutę ir 37 sekundėmis aplenkė antroje vietoje likusį vokietį Tony Martiną bei 1 minute 24 sekundėmis - trečiąją poziciją užėmusį tėvynainį Domenico Pozzovivo.
Etapo rezultatai: 46 sekundėmis nuo lyderio atsilieka į trečiąją vietą pakilęs ispanas Alejandro Valaverde bei lyderio poziciją praradęs amerikietis Chrisas Horneris, kuris etape liko tik 20-as.Trečiame dviratininkių lenktynių Prancūzijoje etape I. Čilvinaitė užėmė 25-ą vietą Prancūzijoje vykstančių daugiadienių „Tour Cycliste Feminin International de l'Ardeche“ dviratininkių lenktynių trečiame etape aukščiausiai iš lietuvių pakilusi Inga Čilvinaitė finišavo 25-a.
Lietuvos rinktinės narė 82 km distancijos finiše 1 minute ir 53 sekundėmis atsiliko nuo etapo nugalėtojos italės Giorgios Bronzini.
5 minutes ir 5 sekundes italei pralaimėjusi Daiva Tušlaitė finišo liniją kirto 43-ia.
Kitos šešios lenktynėse dalyvaujančios Lietuvos dviratininkės trečiame etape tenkinosi kuklesnėmis pozicijomis.
Giorgia Bronzini (Italija) - 2 val.
Rossella Ratto (Italija)3.
Elena Cecchini (Italija) - tas pats laikas4.
Linda Villumsen (Naujoji Zelandija) - atsiliko 2 sek.5.
Aliona Ameliusik (Baltarusija) - 2...25.
Inga Čilvinaitė (Lietuva) - 1:53...43.
Daiva Tušlaitė (Lietuva) - 5:05...75.
Silvija Latožaitė (Lietuva) - 8:47...85.
Agnė Šilinytė (Lietuva) - 11:50...102.
Milda Jankauskaitė (Lietuva) - 15:30...106.
Žavinta Titenytė (Lietuva) - 15:30...125.
Eglė Poškaitė (Lietuva) - 17:42...130.
Jurgita Kubiliūnaitė (Lietuva) - 18:52...145.
Amy Bradley (Australija) (Lietuva) - 23:53 Po prologo ir trijų etapų aukščiausiai iš lietuvių esanti I. Čilvinaitė pakilo į 26-ą vietą iš 42-os ir lyderės poziciją išsaugojusiai Alionai Ameliusik, kuri finišavo penkta, pralaimi beveik pustrečios minutės.
Daugiau, kaip pusšeštos minutės nuo lyderės atsiliekanti Daiva Tušlaitė iš 40-os pozicijos smuktelėjo į 48-ą.
Aliona Ameliusik (Baltarusija) - 5 val. 37 min. 32 sek.2.
Linda Willumsen (Naujoji Zelandija) - atsilieka 3 sek.3.
Tiffanie Cromwell (Australija) - 124.
Ashleigh Moolman Pasio (Pietų Afrika) - 205.
Rossella Ratto (Italija) - 28...26.
Inga Čilvinaitė (Lietuva) - 2:29...48.
Daiva Tušlaitė (Lietuva) - 5:38...76.
Silvija Latožaitė (Lietuva) - 9:38...80.
Agnė Šilinytė (Lietuva) - 12:42...101.
Milda Jankauskaitė (Lietuva) - 16:24...105.
Žavinta Titenytė (Lietuva) - 16:39...134.
Jurgita Kubiliūnaitė (Lietuva) - 36:27...143.
Eglė Poškaitė (Lietuva) - 42:58...145.
Laudine Genee (Prancūzija) - 54:09 R. Meilutytė: geriausia motyvacija – matyti kylančią Lietuvos vėliavą „Mane motyvuoja mano svajonės, mano tikslai ir noras pasiekti aukštumų.
Geriausias jausmas pasaulyje, kai atsistoji ant pakylos ir matai kylant tavo šalies vėliavą“, – išskirtiniame interviu LRT televizijos laidoje „Dėmesio centre“ pabrėžia olimpinė ir pasaulio čempionė bei rekordininkė Rūta Meilutytė.
- Pirmiausia, Rūta, nuoširdžiai sveikinu su visais pasiektais titulais ir neįtikėtinai sėkmingais metais.
Tąkart sakėte, kad galbūt pasaulio rekordą galėtumėte pasiekti Rio de Ženeiro olimpiadoje 2016 metais.
Turime ir naują baseiną Kaune.
Esu labai laiminga, pildosi mano svajonė, kad plaukimas Lietuvoje išlįstų į šviesą.
- Pone Špokai, Rūtos sėkmė turbūt ne tik paskatino, ji, galima sakyti, susprogdino bombą plaukimo sporte Lietuvoje.
Kas pasikeitė per tą laiką, kai Rūta laimėjo olimpinėse žaidynėse?
Kalbama, kad naujas baseinas bus ne tik Kaune, bet planuojama statyti ir Klaipėdoje, Vilniuje.
Džiaugiamės, kad dabar Lietuvoje auga ta auksinė karta – ir Rūta, ir kiti sportininkai.
- Iš tiesų Lietuva iškovojo sidabro medalį pasaulio jaunimo čempionate mišrių komandų 4 po 100 metrų kompleksinio plaukimo estafetėje.
Rūta, ar jums atrodo realu, kad Lietuva turėtų savo komandą olimpinėje estafetėje?
Todėl tikrai tikiu Lietuvos sėkmė ateityje.
Juk jau šiame jaunių čempionate Lietuvos rinktinė laimėjo penkis medalius.
Kai visi žmonės atsistoja skambant Lietuvos himnui – tai yra euforija.
Jeigu mano dalyvavimas įkvepia kitus plaukikus siekti aukštumų ir populiarina plaukimą Lietuvoje, kodėl ne?
Rusė J. Jefimova taip pat puikiai pasirodė pasaulio čempionate.
- Jūs nemanote, kad Rusijos plaukikė yra pagrindinė jūsų konkurentė?
Įdomu bus su Jefimova susitikti kitame pasaulio čempionate, bet tikrai ne ji vienintelė yra pagrindinė konkurentė.
- Rūta, girdėjau, kad jūs kuriate savo fondą.
Viena iš sąlygų būtų, kad turėtų dalyvauti trys kartos (seneliai, tėvai ir vaikai – LRT), taip pat būtina, kad būtų bent viena moteris. P. Kvitova ir S. Kuznecova - WTA turnyro Tokijuje ketvirtfinalyje Japonijos sostinėje Tokijuje vykstančiame WTA serijos "Toray Pan Pacific Open" tarptautiniame moterų teniso turnyre, kurio prizų fondą sudaro 2,369 mln. JAV dolerių, ketvirtadienį paaiškėjo dvi likusios vienetų varžybų ketvirtfinalio dalyvės.
Septintoji turnyro raketė čekė Petra Kvitova vienetų varžybų aštuntfinalyje 6:2, 6:2 sutriuškino amerikietę Madison Keys, o rusė Svetlana Kuznecova 7:6 (7:3), 6:1 privertė pasiduoti penkioliktąją pagal reitingą rumunę Soraną Cirsteą.
Antradienį turnyro ketvirtfinalio dalyvėmis tapo lenkė Agnieszka Radwanska, Danijos tenisininkė Caroline Wozniacki, vokietė Angelique Kerber, kanadietė Eugenie Bouchard, čekė Lucie Šafaržova bei amerikietė Venus Williams.
Be pagrindinio prizo vienetų varžybų nugalėtojai atiteks 900 WTA klasifikacijos taškų bei 426 tūkst. dolerių čekis.Vyrų teniso turnyre Bankoke paaiškėjo trys ketvirtfinalio dalyviai Tailande vykstančiame ATP serijos „Thailand Open“ tarptautiniame vyrų teniso turnyre, kurio prizų fondą sudaro 567 530 JAV dolerių, trečiadienį paaiškėjo trys ketvirtfinalio dalyviai.
Turnyro favoritas čekas Tomašas Berdychas 6:3, 6:3 nugalėjo ispaną Roberto Bautistą, šeštoji raketė Ispanijos tenisininkas Feliciano Lopezas 7:6 (7:5), 6:3 įveikė japoną Go Soedą.
Tuo metu olandas Igoris Sijslingas 6:7 (7:9), 6:4, 7:6 (7:2) privertė pasiduoti tautietį Robiną Haasę.
Paskutiniuose vienetų varžybų šešioliktfinalio mačuose trečiadienį sėkmė lydėjo rusą Michailą Južnyj, Uzbekistano tenisininką Denisą Istominą ir taivanietį Lu Yen-Hsuną.
Rezultatai: 5-Michail Južnyj (Rusija) - Paolo Lorenzi (Italija) 6:3, 6:2; Denis Istomin (Uzbekistanas) - Jeong Suk-Young (Pietų Korėja) 6:3, 6:0; Lu Yen-Hsun (Taivanas) - Jevgenij Donskoj (Rusija) 6:3, 6:2.
Be pagrindinio prizo vienetų varžybų nugalėtojui atiteks 250 ATP reitingo taškų bei 102 450 dolerių čekis.Paaiškėjo šešios moterų teniso turnyro Japonijoje ketvirtfinalio dalyvės Japonijos sostinėje vykstančiame WTA serijos „Toray Pan Pacific Open“ moterų teniso turnyre, kurio prizų fondas 2,369 mln. JAV dolerių, trečiadienį sužaisti šeši iš aštuonių vienetų varžybų aštuntfinalio mačai.
Antra raketė lenkė Agnieszka Radwanska 6:3, 6:4 nugalėjo slovakę Dominiką Cibulkovą, ketvirta pagal reitingą Danijos tenisininkė Caroline Wozniacki 6:1, 6:1 sutriuškino kitą slovakę Magdaleną Rybarikovą.
Tuo metu penkta pagal skirstymą vokietė Angelique Kerber 6:4, 6:2 įveikė serbę Aną Ivanovič.
Kituose trečiadienio mačuose pergales iškovojo bei ketvirtfinalio dalyvėmis tapo kanadietė, čekė bei amerikietė, įveikusios aukštesnį reitingą turėjusias varžoves.
Rezultatai: Eugenie Bouchard (Kanada) - 6-Jelena Jankovič (Serbija) 7:5, 6:2; Lucie Šafaržova (Čekija) - 12-Samantha Stosur (Australija) 6:4, 6:4; Venus Williams (JAV) - 13-Simona Halep (Rumunija) 4:6, 7:5, 6:3.
Be pagrindinio prizo vienetų varžybų nugalėtojai atiteks 900 WTA klasifikacijos taškų bei 426 tūkst. dolerių čekis.Paaiškėjo vyrų teniso turnyro Malaizijoje ketvirtfinalio dalyviai Malaizijos sostinėje tęsiasi ATP serijos tarptautinis vyrų teniso turnyras „Malaysian Open“, kurio prizų fondą sudaro 984 300 JAV dolerių.
Vienetų varžybų aštuntfinalyje trečiadienį favoritas ispanas Davidas Ferreras 6:2, 6:3 sutriuškino italą Matteo Violą, prancūzas Adrianas Mannarino 6:4, 6:3 nugalėjo trečią raketę Ispanijos tenisininką Nicolasą Almagro, o argentinietis Federico Delbonis 7:6 (7:2), 7:6 (7:1) įveikė septintąjį pagal reitingą Vašeką Pospišilą iš Kanados.
Vienetų varžybų šešioliktfinalio paskutiniuose mačuose trečiadienį sėkmė lydėjo prancūzą, rusą, Kipro tenisininką bei portugalą.
Rezultatai: 5-Julien Benneteau (Prancūzija) - Michal Przysiezny (Lenkija) 7:6 (7:6), 6:4; 6-Dmitrij Tursunov (Rusija) - Rajeev Ram (JAV) 7:5, 6:0; Marcos Baghdatis (Kipras) - Carlos Berlocq (Argentina) 7:6 (7:3), 6:3; Joao Sousa (Portugalija) - Ryan Harrison (JAV) 6:3, 6:2.
Kartu su pagrindiniu prizu vienetų varžybų nugalėtojui atiteks 250 ATP klasifikacijos taškų bei 150 tūkst. dolerių čekis. L. Stančiūtė nepateko į teniso turnyro D. Britanijoje vienetų ketvirtfinalį 27-erių metų Lina Stančiūtė nepateko į ITF serijos „Aegon GB Pro-Series Loughborough 1“ moterų teniso turnyro Didžiojoje Britanijoje vienetų varžybų ketvirtfinalį.
Tik po kvalifikacinių varžybų į pagrindinį turnyrą patekusi bei 877-ą vietą WTA klasifikacijoje užimanti Lietuvos tenisininkė trečiadienį aštuntfinalyje po atkaklios trijų setų kovos 7:6 (7:2), 4:6, 2:6 nusileido 385-ai planetos raketei 24-erių metų čekei Katerinai Kramperovai.
Antradienį pirmame rate lietuvė pateikė staigmeną, 6:1, 7:6 (7:2) įveikusi 167-ą pasaulio ir penktą turnyro raketę 25-erių metų Didžiosios Britanijos atstovę Samanthą Murray.
Baigusi varžybas aštuntfinalyje L. Stančiūtė tenkinosi 8 WTA reitingo taškais ir 392 JAV dolerių čekiu.
Turnyro Lafbore prizų fondą sudaro 25 tūkst. JAV dolerių. Lietuvos ralio kroso čempiono titulas - K. Navickui Įvyko paskutiniai - III-ias ir IV-as - Lietuvos ralio kroso čempionato etapai.
Po finalo lenktynių 1-A diviziono čempionu tapo jauniausias varžybų dalyvis šešiolikmetis Kasparas Navickas, nenusileidęs už jį daug vyresniems ir labiau patyrusiems varžovams.
Lenkijos Slomczyno trasoje dvi dienas virusios aistros dėl čempionų laurų ir prizinių vietų buvo puikus reginys automobilių sporto aistruoliams.
Abiejuose etapuose prizinės vietos buvo padalintos taip pat: pirma vieta – lenkui Krzysztofui Skorupskiui, antra – K. Navickui, trečia - Laurynui Diržininkui.
Nors paskutiniuose dviejuose etapuose K. Navickas užėmė antras vietas, susumavus keturių etapų rezultatus jis tapo nugalėtoju.
Antra vieta atiteko L. Diržininkui, trečią užėmė Ernestas Staponkus.
Šešiolikmetis K. Navickas, nugalėjęs daugkartinius čempionus, įrodė, kad lenktynių trasoje jis tampa rimtu varžovu patyrusiems lenktynininkams.
Verta priminti, kad jaunasis lenktynininkas šiemet gerai pasirodė Šiaurės Europos šalių ralio kroso čempionate – bendroje įskaitoje užima antrą vietą.
K. Navickas automobilių lenktynėse pradėjo dalyvauti būdamas 14 metų.
Pernai Lietuvos ralio kroso lenktynėse 1-A divizione buvo iškovojęs trečią vietą bei tapęs Baltijos automobilių ralio kroso čempionu.
Lietuvos automobilių kroso varžybose jis laimėjo trečią vietą. „Nissan“ šiai misijai „Fast Lap“ lenktynėms skiria du automobilius – stiprų „Navara“ pikapą ir talpų „NV200“ krovininį furgoną.
Rugsėjo 7 d. šeštadienį šį darbą atliks greičiausias „Nissan“ sportinių automobilių „Nismo“ šeimos atstovas – „370Z Nismo“.
Prisegtų nuotraukų autorius – Algirdas Venskus.Žiedinių lenktynių čempionato V etapas: šampano purslai ir nusivylimai Savaitgalį orams keičiantis ko ne kas valandą nuo saulės iki vėjo ir lietaus, Kačerginės „Nemuno žiedo“ trasoje buvo suvedamos sąskaitos ir dedami paskutiniai taškai.
Vos dviem taškais pirmavęs Dainius Matijošaitis („Brum Brum Sport“ komanda) savo klasėje stipriai atsiplėšė nuo visą sezoną ant kulnų jam lipančio Eidmantas Nekoršiaus („Masneka Motorsport“), o ir ne tik statistiškai lenktyniaujantys sportininkai parodė tikrą kovą trasoje: jei ne su vienas kitu, tai su savo pilotuojamais automobiliais ir netikėtais gedimais.
Galiausiai, D. Matijošaitį ir jo „Honda Type-R“ galima sveikinti su Lietuvos čempiono titulu savo klasėje.
Nuo jo E. Nekrošius atsiliko penkiolika taškų.
Trečia vieta teko Edvinui Mardosui, atstovaujančiam gausiai „Automanų“ komandai.
Tad panašu, kad geriausiųjų titulus laimėjo trys lenktynininkai, važiuojantys „Honda“ automobiliais.
Klasėje „A2000+“ pirma vieta, susumavus visų etapų rezultatus, priklauso Audriui Makarskui („Supergreitis“ komanda), kurio vizitinė kortelė lenktynėse – dyzelinis BMW automobilis ir juodų dūmų šleifas trasoje.
Antra vieta ant pakylos teko Tomui Jurevičiui, taip pat vairuojančiam BMW, na, o trečia vieta priklauso Evaldui Ugenskui, po dvejų metų projekto išriedėjusiam į trasą su savo BMW.
Tarp šių prizininkų šiokie tokie konfliktai kilo dar serviso zonoje, kuomet T. Jurevičius neišleido į starto poziciją važiuojančio E. Ugensko.
Po avarijos T. Jurevičiui teko šiek tiek pasiremontuoti priekinį bamperį pametusį modelį.
Nieko nenustebino „Open“ klasėje važiuojantis „Supermenu“ tituluojamas Ramūnas Čapkauskas, visus lenkęs jei ne visu ratu, tai bent pusę.
Kaip bebūtų, automobilis buvo sutvarkytas ir, kaip jau tampa tradicija, atnešė R. Čapkauskui pirmą vietą.
Antra vieta bendroje įskaitoje teko ištikimiausiam LADA automobilių pilotui ir žiūrovų numylėtiniui Dovilui Čiutelei.
Trečią vietą bendroje įskaitoje užsitikrino Tomas Orenas, važiuojantis išskirtiniu mėlynu automobiliu „Toyota Celica“ ir atstovaujantis „Dakotas Racing“ komandai.
Taigi Lietuvos automobilių žiedinių lenktynių atviro čempionato greičiausieji – aiškūs.
Liko užjausti brolį Artiomą Koclamazašvilį iš Latvijos, vairuojantį BMW M3.
Ketvirtas „Open“ klasėje liko ir Saulius Beržis, čempionate važiavęs tik šiame etape su per 1000 km lenktynių pastebėtu solidžiai juodu BMW M3.
Mini Žiedinių lenktynių serijoje, likus dar vienam etapui, įvyksiančiam Kazlų Rūdoje spalio 6-ą dieną, jau juntama įtampa.
Deividas Sakalauskas, važiuojantis „A2000“ klasėje, vos 4 taškais lenkia jauną lenktynininką Igną Brusoką: jie abu važiuoja „Honda Civic“ automobiliais.
„B2000“ klasėje Audrius Makarskas („Renault Clio) vos 5 taškais pirmauja prieš Gedą Drukteinį, vairuojantį „Opel Ascona“.
Tas pats Audrius Makarskas 1 serijos BMW automobiliu važiuojantis„A3000“klasėje, užtikrintai pirmauja prieš Liną Baltrušaitį (BMW automobilis).
Vos trys taškai pirmą vietą skiria ir „RWD“ (galu varomų automobiliu) klasėje lyderiu esantį Andrių Linauskį nuo antroje vietoje esančio Tomo Šutinio.
Įtampaj untama ir „Open“ klasėje, kur gausiam „Automanų“ komandos ratui atstovaujantis Marius Miškūnas vos dviem taškais pirmauja prieš E. Nekrošių. D. Ivkovičius: lietuvių pelnyti 56 taškai – mūsų namų darbų pasekmė Serbijos gynėjas Nemanja Nedovičius neperdėjo sakydamas, kad Lietuvos rinktinės žaidimą jo komanda išnarstė po kruopelę.
Nors lietuvių trenerio Jono Kazlausko manymu, jo auklėtiniai prieš pirmą Europos čempionato mačą perdegė, serbai bedantį varžovų puolimą aiškina gerai parengta savo gynyba.
Tuo tarpu mano komanda – labai jauna, net 9 žaidėjai pirmą kartą rungtyniauja Europos čempionate.
Ši pergalė suteiks jiems dar daugiau motyvacijos kitoms rungtynėms“, – pasitenkinimo sėkmingu pirmenybių startu neslėpė Serbijos rinktinės vairininkas Dušanas Ivkovičius.
14 taškų pelnęs N. Nedovičius taip pat buvo įsitikinęs, kad serbai buvo aiškiai pranašesni už Lietuvos komandą „Šiandien žaidėme su didžiule aistra ir energija, todėl nusipelnėme laimėti“, – teigė jaunasis gynėjas.
Tiesa, Serbijos rinktinės atstovai pabrėžė, jog pergalė nesumažino pagarbos Lietuvos rinktinei.
„Tikiu, kad Lietuva atsities ir dalyvaus kovoje dėl čempionato medalių.
Linkiu jai sėkmės“, – kalbėjo D. Ivkovičius.Tarsi Eurovizijoje susivienijusių Balkanų sirgalių spaudimas latviams nepadarė jokio įspūdžio Nors raudonais Latvijos rinktinės marškinėliais vilkinčių aistruolių Jesenicių „Podmežakla“ arenoje trečiadienį buvo šiek tiek daugiau nei iki pusės išsirengusių, grėsmingo sudėjimo bosnių, į pastarųjų pusę stoję neutralūs žiūrovai užgožė latviškas skanduotes.
Tačiau Ainaro Bagatskio vadovaujamai rinktinei tai buvo nė motais.
Pirmajame Europos čempionato B grupės mače Bosnijos ir Hercegovinus krepšininkus palaikė kelios dešimtys tautiečių.
Kaip ir tikėtasi, prie jų garsiai prisidėjo kitų rinktinių gerbėjai, kadangi B grupėje rungtyniauja net keturių buvusios Jugoslavijos respublikų atstovai.
Savo simpatijas bosniams atidavė ir pažiūrėti rungtynių užsukę vietos krepšinio mėgėjai, tarp kurių, kaip kalba slovėnai, esama daug imigrantų iš aplinkinių Balkanų šalių.
Tuo tarpu Latvijos krepšininkus palaikė maždaug pusšimtis po visą areną išsibarsčiusių sirgalių.
Vis dėlto tribūnų spaudimas Latvijos rinktinės nė kiek neslėgė: Europos čempionatą keturiuose Slovėnijos miestuose atidariusiuose mačuose A. Bagatskio auklėtiniai vieninteliai sugebėjo išvengti staigmenos, šventę pergalę 86:75.
Jie patys geriausi“, – DELFI sakė rungtynių didvyris Rolandas Freimanis, per aikštėje praleistas 17 minučių suspėjęs pelnyti 24 taškus.
Penktadienį Latvijos rinktinės varžove bus Lietuvos komanda, kuri Europos čempionatą trečiadienį, 22 val., pradės dvikova su serbais. J. Valančiūnui įteiktas geriausio metų jaunojo Europos žaidėjo prizas Trečiadienį prieš pirmas Lietuvos krepšinio rinktinės rungtynes Europos čempionate su serbais 21-erių metų Jonui Valančiūnui antrus metus iš eilės buvo įteiktas „FIBA Europe“ apdovanojimas, skirtas geriausiam metų jaunajam Europos žaidėjui.
Lietuvos rinktinės ir Toronto „Raptors“ klubo aukštaūgiui apdovanojimą, kurį šis jau buvo iškovojęs 2011 metais, įteikė „FIBA Europe“ generalinis sekretorius Kamilas Novakas.
J. Valančiūnas geriausiu jaunuoju žaidėju buvo išrinktas bendru aistruolių ir žurnalistų balsavimu.
Lietuvis rinkimuose nesunkiai aplenkė antrą vietą užėmusį kroatą Darijo Šaričių ir trečioje vietoje likusį prancūzą Leo Westermanną.
2012 metai J. Valančiūnui buvo kupini iššūkių – jis ne tik kovojo Lietuvos krepšinio lygos (LKL) finale, bet ir dalyvavo olimpinėse žaidynėse bei debiutavo NBA lygoje.
2012-ais jis taip pat buvo pripažintas kylančia Europos taurės turnyro žvaigžde.
R. Javtokas: leidome N. Krstičiui ilsėtis gynyboje, dėl to puolime jis sužaidė fantastiškai Vos 56 taškus sukrapštę Lietuvos krepšininkai įsitikino: lengviau 10 kartų pasakyti nei vieną – padaryti.
Bebaimė ir įžūli Serbijos komanda niekais pavertė lietuvių išankstinius planus ir jau Europos čempionato starte perliejo juos šaltu vandeniu, laimėjusi 63:56.
„Nesisekė niekas iš to, ką planavome“, – komentuodamas rungtynes, nesismulkino Lietuvos rinktinės kapitonas Robertas Javtokas.
Būtent jis pradėjo akistatą Jono Kazlausko ekipos startiniame penkete, turėdamas užduotį apkartinti gyvenimą varžovų lyderiui Nenadui Krstičiui.
Bet po 6 serbų milžino taškų per pusę kėlinio R. Javtokas užleido vietą aikštėje Jonui Valančiūnui.
Vienintelis Darjušas Lavrinovičius sugebėjo aptramdyti oponentų vidurio puolėją.
Nepaisant visų J. Kazlausko parengtų gynybos prieš N. Krstičių planų, pastarasis mačą baigė surinkęs 20 taškų, atkovojęs 9 kamuolius ir... pats neprasižengęs nė karto.
Mes tiesiog leidome N. Krstičiui ilsėtis gynyboje, dėl to puolime jis atrodė fantastiškai, visą energiją išliedamas mūsų aikštės pusėje.
Nenukabiname nosies ir eisime toliau“, – DELFI teigė R. Javtokas.
Nereikia nusiminti, nes laukia nauja diena – mes būsime jai pasiruošę“, – kapitonui antrino gynėjas Mantas Kalnietis. Lietuvių grupėje - latvių triumfas ir dramatiška Juodkalnijos pergalė Trečiadienį prasidėjo Europos krepšinio čempionatas.
Pirmi į aikštę B grupėje išbėgo Latvijos ir Bosnijos ir Hercegovinos krepšininkai.
Šioje grupėje žaidžia ir Lietuvos rinktinė, kuri 22 val. stos į kovą su serbais.
B grupė Ainario Bagatskio auklėtiniai jau po dviejų kėlinių pirmavo 10 taškų skirtumu (43:33) ir išlaikė įgytą persvarą iki pat mačo pabaigos.
Latvija - Bosnija ir Hercegovina 86:75 (20:20, 23:13, 19:24, 24:18) Latvija: Rolandas Freimanis 24 (17 min., 10/11 dvitaškiai, 1/2 tritaškiai, 1/2 baudos), Rihardas Kuksikas 13, Kristapas Janičenokas 12, Dairis Bertanis ir Janis Strelniekas (9 rez.
Bosnija ir Hercegovina: Nihadas Djedovičius 19, Mirza Teletovičius 18, Elmedinas Kikanovičius 16, Zackary Wrightas 12 taškų.
Kitose B grupės rungtynėse Juodkalnijos rinktinė dramatiškai 81:80 (25:24, 20:22, 19:21, 17:13) įveikė Makedonijos krepšininkus, kurie likus žaisti 3 min.
30 sek. dar pirmavo 78:71, tačiau tada iniciatyvos ėmėsi Tyrese'as Rice'as, lemiamu metu pelnęs aštuonis taškus ir taip išplėšęs pergalę saviškiams.
Tiesa, mačo pabaigoje po paskutinio makedonų metimo Milko Bjelica lietė krepšio tinklelį, tad teisėjai varžovams galėjo įskaityti du taškus, tačiau taip nepasielgė ir kamuolį kažkodėl atidavė juodkalniečiams.
Po dvikovos su Juodkalnija Makedonijos rinktinės atstovai pateikė protestą dėl, jų nuomone, mačo baigtį nulėmusių arbitrų klaidų paskutinės atakos metu.
Juodkalnija - Makedonija 81:80 (25:24, 20:22, 19:21, 17:13).
Juodkalnija: Tyrese'as Rice'as (8/8 baudos, 5 rez. perd.) ir Suadas Sechovičius po 16, Milko Bjelica 12, Seadas Sechovičius 11, Nikola Vučevičius 9 taškai.
Makedonija: Bo McCalebbas 23, Damjanas Stojanovskis 19, Vlado Ilievskis 10, Pero Antičius ir Todoras Gečevskis po 8, Predragas Samardžiskis 4 taškai.
B grupės turnyro lentelė: A grupė A grupėje jėgas išmėgino Izraelio ir Didžiosios Britanijos rinktinės.
Izraelis - Didžioji Britanija 71:75 (17:22, 13:12, 22:13, 14:19, 5:9), po pratęsimo.
Izraelis: Afikas Nissimas 17, Omri Casspi 13 (3/14 metimai iš žaidimo, 11 atk. kam.), Yotamas Halperinas 12, Lioras Eliyahu 11 taškų (14 atk.
Didžioji Britanija Kyle'as Johnsonas 22, Kieronas Achara 18, Mylesas Hessonas 14, Andrew Sullivanas 8 taškai, Andrew Lawrence'as 7 taškai.
Kitose A grupės rungtynėse Ukrainos rinktinė paskutinėmis sekundėmis išplėšė pergalę prieš ilgai pirmavusią Belgijos komandą - 58:57 (11:12, 15:24, 14:12, 18:9).
Ukraina - Belgija 58:57 (11:12, 15:24, 14:12, 18:9).
Ukraina: Igiris Zaicevas 16, Sergejus Gladyrius 11, Aleksandras Mišula 9 taškai.
Belgija: Christophe'as Beghinas 14, Jonathanas Tabu 13, Axelis Hervelle 9 taškai.
Paskutiniosiose A grupės pirmojo turo rungtynėse Vokietijos krepšininkai 80:74 (27:14, 16:25, 14:17, 23:18) įveikė Senojo žemyno vicečempionę Prancūzijos komandą.
Vokietija - Prancūzija 80:74 (27:14, 16:25, 14:17, 23:18).
Vokietija: Robinas Benzingas 19, Nielsas Giffey ir Lucca Staigeris po 14 taškų.
Prancūzija: Tony Parkeris 18, Mickaelis Gelabale'is 11, Nicolas Batumas ir Nando De Colo po 9 taškus.
A grupės turnyro lentelė: C grupė C grupėje trečiadienį susitiko Gruzijos ir Lenkijos komandos.
Gruzija - Lenkija 84:67 (20:14, 19:8, 16:15, 29:30).
Gruzija: Viktoras Sanikidzė 23 (5/6 dvitaškiai, 3/5 tritaškiai), Manučaras Markoišvilis 18, Giorgijus Šermadinis 13, Georgijus Cincadzė 11, Ricky Hickmanas 9 taškai.
Lenkija Marcinas Gortatas 12, Maciejus Lampe ir Przemyslawas Zamojskis po 10, Przemyslawas Karnowskis 9 taškai.
Lengva pergale Slovėnijoje vykstančio Europos vyrų krepšinio čempionato šešių komandų C grupės turnyrą Celėje pradėjo nugalėtojų titulą ginantys Ispanijos krepšininkai.
Trečiadienį antrosiose pirmojo turo rungtynėse Ispanijos rinktinė 68:40 (24:9, 9:11, 16:17, 19:3) sutriuškino Kroatijos ekipą.
Ispanija - Kroatija 68:40 (24:9, 9:11, 16:17, 19:3).
Ispanija: Rudy Fernandezas 15, Marcas Gasolis 14 (11 atk.
kam.), Jose Manuelis Calderonas 13.
Kroatija: Bojanas Bogdanovičius, Luka Žoričius 8, Roko-Leni Ukičius 7 taškai.
Europos čempionato šeimininkė Slovėnijos rinktinė po atkaklios ir permainingos kovos 62:60 (21:19, 15:13, 15:14, 11:14) įveikė Čekijos ekipą.
Slovėnija - Čekija - 62:60 (21:19, 15:13, 15:14, 11:14).
Slovėnija: Jure Balažičius 11, Jaka Blažičius, Bostjanas Nachbaras ir Gasperas Vidmaras po 9 taškus.
Čekija: Janas Vesely 17, Tomašas Satoransky's 12, Lubošas Bartonas 9 taškai.
Suomijos krepšininkai turėjo 10 taškų pranašumu (57:47), bet turkai spurtavo 8:0 ir likus žaisti 25 sek. atsiliko tik dviem taškais - 55:57.
Turkija - Suomija 55:61 (8:10, 11:22, 19:17, 17:12).
Turkija: Enderas Arslanas 12, Keremas Gonlumas 11, Hidayetas Turkoglu (2/12 metimai iš žaidimo) ir Semihas Erdenas po 8...
Omeras Ašikas 4, Ersanas Ilyasova 3 taškai (1/9 metimai iš žaidimo).
Suomija Petteri Koponenas (9 atk.
kam.) ir Sasu Salinas po 12, Samuelis Haanpaa 9, Shawnas Huffas 8, Hanno Mottola ir Kimmo Muurinenas po 6 taškus.
Pergale D grupės turnyrą pradėjo ir Graikijos rinktinė, kuri net 79:51 (15:13, 24:8, 20:14, 20:16) nepasigailėjo Švedijos komandos.
Graikija - Švedija 79:51 (15:13, 24:8, 20:14, 20:16).
Graikija: Vassilis Spanoulis 13, Yannis Bourousis 12, Kostas Sloukas 10 taškų.
Švedija: Jeffrey Tayloras 16, Jonas Jerebko 8, Dino Pita 7 taškai.
Nesėkmę D grupės turnyro rungtynėse patyrė praėjusių pirmenybių bei Londono olimpinių žaidynių bronzos medalininkė Rusijos rinktinė, 69:76 (18:25, 11:17, 13:14, 27:20) pralaimėjusi Italijos krepšininkams.
Rusija - Italija 69:76 (18:25, 11:17, 13:14, 27:20).
Rusija: Aleksejus Švedas 17, Sergejus Monia 13, Vitalijus Fridzonas 12 taškų.
Italija: Luigi Datome 25, Marco Belinelli 16, Pietro Aradori 13 taškų. Budapešte atidaryta Lietuvos krepšinio ambasada Lietuvos ambasados Vengrijoje iniciatyva Budapešte atidaryta „Lietuvos krepšinio ambasada“.
„Ambasada“ veiks rugsėjo 4-22 dienomis, t. y., viso Europos vyrų krepšinio čempionato metu.
„Lietuvos krepšinio ambasada“ pavadintas lauko baras, kokių šiomis dienomis daugybė kiekviename Lietuvos mieste, įsikūrė visiškai greta pačiame Budapešto centre esančios Lietuvos ambasados, visuomet gausiai turistų ir vietinių gyventojų lankomoje Ferenco Deako pėsčiųjų gatvėje.
Šį sporto barą Lietuvos ambasada įrengė bendradarbiaudama su vienu Vengrijos sostinės viešbučiu.
„Ambasadoje“ bus galima stebėti visas krepšinio transliacijas, atsigaivinti gėrimais, o taip pat paskanauti lietuviams įprastų užkandžių – viešbučio virėjus ruošti išmokė Lietuvos ambasados darbuotojų sutuoktinės.
Į visas Lietuvos krepšinio rinktinės rungtynes rinksis Lietuvos ambasados diplomatai su šeimomis, lietuvių bendruomenės Vengrijoje nariai, Budapešte studijuojantys Lietuvos studentai, o taip pat ir tos dienos rungtynių priešininkų komandos fanai – Budapešte dirbantys ar gyvenantys diplomatai, studentai ar verslininkai.
Balkanų bei kai kurių kitų čempionate dalyvaujančių šalių bendruomenės Budapešte yra pakankamai gausios, tad „Lietuvos krepšinio ambasadoje“ tikimasi tikrai smagių emocijų ir, žinoma, įspūdingų Lietuvos krepšinio rinktinės pergalių. G. Krapikas: žaidėjus spazmavo taip, tarsi du mėnesius jie būtų nieko neveikę Serbai trečiadienį pamokė Lietuvos rinktinę: jei nenori būti statistas, privalai žaisti laisviau.
Tai kitos dienos treniruotėje, kurioje lietuviai ruošėsi rungtynėms su makedonais, pabrėžė ir Jono Kazlausko asistentas Gintaras Krapikas.
Nenadas Krstičius ir kompanija kiek atvėsino po sėkmingo draugiškų rungtynių maratono suliepsnojusį lietuvių entuziazmą, Europos pirmenybių B grupės turnyro starte pasiekę įtikinamą pergalę 63:56.
Nagus nusvilo ir artimiausi Lietuvos rinktinės varžovai makedonai, po skandalingos mačo kulminacijos 80:81 nusileidę Juodkalnijai, sulaukusiai ir teisėjų pagalbos.
Todėl net ir atidėjus į šalį Lietuvos ir Makedonijos krepšininkų praeities skolas ir nuoskaudas, ketvirtadienio vakarą „Podmežakla“ arenoje turėtų susidurti dvi komandos, desperatiškai pasiryžusios dėl pergalės perkąsti viena kitai gerklę.
Bet tai – šalutiniai dalykai, pirmiausia mes turime žiūrėti į save“, – apie būsimą mūšį kalbėjo G. Krapikas.
Jei prieš dieną sunkiausia užduotis lietuviams buvo sulaikyti N. Krstičių savo baudos aikštelėje, šįkart daugiau darbo laukia ties tritaškio linija, nuo kurios „atsispyręs“ link krepšio skraido makedonų vijurkas Bo McCalebbas.
Bus darbo“, – dvikovos su Makedonijos pasą turinčiu amerikiečiu laukė gynėjas Mantas Kalnietis.
– Ką Makedonijos rinktinėje išskirtumėte be B. McCalebbo?
– paklausėme G. Krapiko – Jie labai mėgsta atakuoti iš perimetro: B. McCalebbas – veržtis po krepšiu, broliai Damjanas ir Vojdanas Stojanovskiai – mesti iš toli.
Makedonai turi tokį aukštą vyrą kaip Pero Antičius, tiek metantį iš toliau, tiek kovojantį po krepšiu, vadinasi, gali mums kenkti įvairiais būdais.
– Naujasis Makedonijos treneris Alešas Pipanas kaip nors pakoregavo komandos žaidimą ar jis išliko toks pat?
Taip pat ir dengiant B. McCalebbą ar brolius Stojanovskius bus labai svarbu gerai sužaisti vienas prieš vieną.
– Pirmose rungtynėse nepavyko susitvarkyti su serbų žvaigžde Nenadu Krstičiumi, o kokius spąstus ruošiate makedonų lyderiui B. McCalebbui?
– Galite nedvejoti, kad mes ir vakar turėjome paruošę gynybą prieš N. Krstičių, bet ji visiškai nepavyko.
Ne tik prieš jį – taip pat ir prieš Nemanją Nedovičių, Nemanją Bjelicą.
Be abejo, dabar mes taip pat turime planą, kaip dengti B. McCalebbą ir jų snaiperius.
– Serbai – žymiai jaunesni, net devyni jų krepšininkai pirmą kartą dalyvauja Europos čempionate, bet jokios įtampos jų žaidime nesimatė... – Taip, bet juk komandą į priekį tempė tie, kurie jau yra ragavę tokio lygio krepšinio – N. Krstičius, N. Nedovičius, N. Bjelica.Didžiausiame ekrane sostinėje lietuvių rungtynes stebėję fanai neprarado tikėjimo šalies rinktine Slovėnijoje prasidėjęs Europos krepšinio čempionatas būrius lietuvių subūrė prie televizorių ekranų.
Norintys pajusti tikras aistruolių emocijas rinkosi prie didžiausio ekrano mieste, įrengto Vilniaus „Siemens arenoje“.
„Tai turbūt buvo didžiausia minia ne tik Vilniuje, bet ir visoje Lietuvoje vienoje vietoje stebėjusi lietuvių kovą su serbais.
Arena, kurioje Slovėnijoje žaidė lietuviai, mano žiniomis, talpina apie 5,5 tūkst. žiūrovų.
Remdamiesi kelių metų tiesioginių transliacijų praktika, žinome, jog čempionatui įsibėgėjus arenoje rungtynes norinčių stebėti aistruolių būrys sparčiai didėja, todėl į artimiausias transliacijas turėtų susirinkti dar didesnė žiūrovų minia“, – sakė arenos generalinis direktorius Dainius Visackas.
Nors trečiadienį vykusių rungtynių scenarijus nebuvo palankus Lietuvos rinktinei, o fanai neturėjo galimybės pasidžiaugti pirma rinktinės čempionate iškovota pergale, didžiausiame ekrane sostinėje rungtynes stebėję krepšinio aistruoliai neprarado vilties ir sakė tikintys šalies komanda bei jos galimybėmis Slovėnijoje kovoti dėl medalių.
„Šiandien (trečiadienį - DELFI) nelaimėjome, bet esu įsitikinęs, jog laimėsime rytoj (ketvirtadienį).
Turbūt prie to prisidėjo ir tai, jog jas stebėjome didžiuliame sirgalių būryje“, – sakė rungtynių transliaciją arenoje stebėjęs marketingo specialistas Jurgis Jurevičius.
2011 metais čia stebėjau Lietuvos rinktinės rungtynių transliaciją iš Kauno, kai Lietuvoje vyko Europos krepšinio čempionatas.
Būtinai grįšiu“, – sakė studentas Linas Žvaliauskas.
Didžiausi krepšinio aistruoliai gali įsigyti ir specialius abonementus, galiosiančius visoms Lietuvos rinktinės rungtynių Slovėnijoje transliacijoms.
Krepšinio gerbėjų namais „Siemens arena“ tapo dar 2010 metais, kai Turkijoje vyko pasaulio krepšinio čempionatas.
Šią tradiciją arena tęsė ir 2011-ais, kai Europos krepšinio čempionatas vyko Lietuvoje.
Į rungtynių transliacijas arenoje susirinkdavo daugiau nei 5 tūkst. žmonių, o rungtynes Lietuva - Ispanija stebėjo daugiau nei 8 tūkst. žmonių.
Tiesiogiai iš Slovėnijos transliuojamų Lietuvos rinktinės rungtynių tvarkaraštis: Rugsėjo 5 d., ketvirtadienį, 22 val. – Lietuva – Makedonija ;Rugsėjo 6 d., penktadienį, 18.45 val.
– Lietuva – Latvija ;Rugsėjo 8 d., sekmadienį, 22 val. – Lietuva – Juodkalnija; Rugsėjo 9 d., pirmadienį, 18.45 val.
– Lietuva – Bosnija ir Hercegovina.Dėl komandos nusiteikimo sunerimęs J. Mačiulis ragina prabusti „Išėjome į aikštę iš karto jausdamiesi nugalėtojais.
Tikiuosi, šis pralaimėjimas sukrės komandą, nes mums reikia pabusti“, – po rungtynių su Serbija (56:63) pareiškė Lietuvos rinktinės puolėjas Jonas Mačiulis.
Jo nuomone, Europos čempionato starte lietuviai nežaidė komandinio krepšinio, tiesa, žaidėjas pripažino, jog to daryti neleido ir varžovai.
Bet čia kiekvieno krepšininko reikėtų paklausti asmeniškai, ką jis jautė, nes negaliu už visus kalbėti“, – svarstė J. Mačiulis.
Darjušo Lavrinovičiaus nuomone, Lietuvos ekipos nesėkmę nulėmė prasta gynyba prieš vidurio puolėją Nenadą Krstičių.
Jei serbams leisi pajausti, kad jie gali laimėti, su tokiu treneriu jie niekur neskubės, žais protingai iki pabaigos ir stengsis tiesiog išlaikyti persvarą“, – sakė D. Lavrinovičius.
Tuo tarpu Mantas Kalnietis pripažino, jog lietuviai žaidė įsitempę. M. Bjelica apie buvusį bendraklubį J. Valančiūną: jis yra nuostabus Europos krepšinio čempionato B grupėje rungtyniaujančių Lietuvos rinktinės varžovų gretose netrūksta krepšininkų anksčiau atstovavusių Vilniaus „Lietuvos ryto“ komandai.
Nemanja Nedovičius – rungtyniauja Serbijos, Janis Blūmas – Latvijos, Predragas Samardžiskis – Makedonijos, Tyresas Rice'as ir Milko Bjelica – Juodkalnijos rinktinėje.
Su pastaruoju populiariausias naujienų portalas DELFI kalbėjosi apie lietuvių komandą, patobulėjusį Joną Valančiūną bei Juodkalnijos ekipos galimybes patekti į kitą etapą.
Beje, paprašytas interviu, M. Bjelica iškart pažino žurnalistus iš Lietuvos ir tik gerai atsiliepė apie tris sezonus praleistus Vilniuje.
Žaisime su Bosnija ir Hercegovina, Latvija bei Makedonija.
Tai būtų nemažas pasiekimas mums“, - apie iškeltus tikslus DELFI kalbėjo buvęs „Lietuvos ryto“ puolėjas.
- Susiklostė panaši situacija kaip ir Lietuvoje, nes žaisite vadinamame Balkanų katile.
Panašus žaidimo stilius, čia kaip Lietuva ir Latvija arba Serbija, Juodkalnija, Bosnija ir Herzegovina bei Makedonija.
- Ką manote apie Lietuvos komandą, kokios stipriosios jos pusės?
- Manau, kad lietuviai yra favoritai mūsų grupėje, o J. Valančiūnas yra nuostabus.
Tai įrodė ir pasirengimo Europos čempionatui metu.
- Komandai neatstovaus Nikola Pekovičius, ar tai didelė netektis?
- Žinoma, nes jis yra vienas iš geriausių žaidėjų planetoje, ne tik NBA.
Lietuvos ir Juodkalnijos rinktinės susitiks rugsėjo 8 dieną.
Čempionatas pradėtas nesėkme: lietuviai nusileido Serbijos rinktinei Trečiadienio vakarą Jesenicėse, Slovėnijoje, Lietuvos krepšininkai pradėjo kovą 2013 metų Europos čempionate - B grupės rungtynėse lietuviai 56:63 (10:20, 17:13, 14:18, 15:12) neatsilaikė prieš Serbijos rinktinę ir patyrė pirmą nesėkmę.
Antro kėlinio viduryje iniciatyvus ėmėsi Mantas Kalnietis, daugiausiai kurio pastangomis lietuviams iki pertraukos pavyko atsitiesti - 27:33.
Trečio kėlinio pradžioje po Renaldo Seibučio ir M. Kalniečio tritaškių rezultatas pagaliau tapo lygus (33:33), tačiau tada mūsiškiai pralaimėjo atkarpą 8:18 ir prieš lemiamą ketvirtį vėl atsiliko - 41:51.
Ketvirtadienį 22 val. lietuviai susitiks su makedonais, o penktadienį 18 val. 45 min. - su kaimynais latviais.
Ir lietuviai, ir serbai - priskiriami prie pagrindinių Europos pirmenybių favoritų.
Prie abiejų rinktinių vairo stovi itin patyrę treneriai - Jonas Kazlauskas ir Dušanas Ivkovičius.
Abu jie savo laiku treniravo tokius Europos grandus kaip Maskvos CSKA ir Pirėjo „Olympiacos“.
B grupėje dar žaidžia Latvija, Juodkalnija, Makedonija bei Bosnija ir Hercegovina.
Rungtynių eiga: Lietuvos rinktinės starto penketas: Mantas Kalnietis, Renaldas Seibutis, Jonas Mačiulis, Linas Kleiza, Robertas Javtokas.
Serbijos rinktinės starto penketas: Stefanas Markovičius, Nemanja Nedovičius, Bogdanas Bogdanovičius, Djordje Gagičius, Nenadas Krstičius.
Susitikimą sėkmingiau pradėjo serbai, kurie po Bogdano Bogdanovičiaus tritaškio ir Nenado Krstičiaus dvitaškio šovė į priekį - 5:0.
Nors po Renaldo Seibučio ir Manto Kalniečiaus atakų atrodė, kad lietuviai atsigavo, tačiau netrukus antrą pražangą užsidirbo Robertas Javtokas, o Nenadas Krstičius tiesiog karaliavo po krepšiu - 13:5.
Į aikštę žengęs Jonas Valančiūnas iškart pelnė gražų dvitaškį, bet iniciatyva ir toliau priklausė Balkanų atstovams, kurie po pirmo kėlinio buvo priekyje - 20:10.
Antrą ketvirtį ryžtingu prasiveržimu ir galingu dėjimu pradėjo Linas Kleiza.
Savo žaidimo niekaip neradusius lietuvius į priekį tempė M. Kalnietis, po kurio kelių reidų skirtumas tarp komandų dar labiau ištirpo - 27:33.
Prieš pat pertrauką padėtį dar labiau galėjo pataisyti R. Seibutis, bet jis, puolime atkovojęs kamuolį, nepastebėjo, kad tiksi jau paskutinės sekundės ir neskubėjo atakuoti.
Trečią kėlinį Lietuvos rinktinė pradėjo dviem fantastiškais tritaškiais: iš toli pataikė R. Seibutis ir M. Kalnietis - ir rezultatas jau lygus (33:33).
Po Nemanjos Nedovičiaus tritaškio ir Nemanjos Bjelicos baudų serbai vėl nutolo - 44:36.
Ketvirto kėlinio pradžioje - nesėkminga Tomo Delininkaičio žaidimo atkarpa: puolant jis atidavė kamuolį serbams, o ginantis nesuskubo paskui N. Nedovičių ir dar kirto jam per rankas - 41:55.
Tačiau lietuviai nepasidavė ir po Jono Mačiulio bei Lino Kleizos tritaškių gerokai priartėjo - 49:56 (likus 5 min. 30 sek.).
Du M. Kalniečio dvitaškiai ir teliko tik šeši taškai - 53:59.
Likus žaisti kiek daugiau nei minutę Serbijos komanda jau galėjo švęsti pergalę - 63:53.
Rungtynės: Lietuva - Serbija 56:63 (10:20, 17:13, 14:18, 15:12).
Lietuvos rinktinė: Mantas Kalnietis 17 (7/9, 1/2), Darjušas Lavrinovičius 12 (5/7 dvitaškiai, 6 atk. kam.), Renaldas Seibutis 8 (1/7 dvitaškiai, 2/4 tritaškiai), Linas Kleiza 8 (3/11 metimai iš žaidimo), Jonas Mačiulis 6, Jonas Valančiūnas (1/1 dvitaškis) ir Kšyštofas Lavrinovičius (0/5 metimai iš žaidimo) po 2, Mindaugas Kuzminskas 1 taškas (1/4 baudos).
Martynas Pocius (12 min.), Robertas Javtokas (9 min.), Tomas Delininkaitis (7 min.) ir Donatas Motiejūnas (3 min.) taškų nepelnė.
Serbijos rinktinė: Nenadas Krstičius 20 (9/18, 2/3, 9 atk.
kam.), Nemanja Nedovičius 14 (4/5 dvitaškiai), Nemanja Bjelica 13 (8 atk.
kam.), Raško Katičius 6, Bogdanas Bogdanovičius 5, Danilo Andjušičius 3, Stefanas Markovičius 2 taškai.
Komandų statistika: Dvitaškiai: Lietuva 16/35 (46 proc.) – Serbija 18/45 (40 proc.) ; Tritaškiai: Lietuva 6/22 (27 proc.) – Serbija 5/17 (29 proc.) ; Baudų metimai: Lietuva 6/12 (50 proc.) – Serbija 12/18 (67 proc.) ; Atkovoti kamuoliai: Lietuva 36 – Serbija 42; Rezultatyvūs perdavimai: Lietuva 8 – Serbija 9; Perimti kamuoliai: Lietuva 5 – Serbija 5; Blokai: Lietuva 1 – Serbija 0; Klaidos: Lietuva 12 – Serbija 11.
Primename, kad pirmose B grupės rungtynėse Latvija 86:75 nugalėjo Bosniją ir Hercegoviną, o Juodkalnija 81:80 įveikė Makedoniją.Pralaimėjimą jauduliu aiškinęs J. Kazlauskas: serbai mus apdaužė ir primušė Prieš rungtynes Nenadas Krstičius priėjo prie lietuvių atsarginių suolo ir apkabino savo buvusį trenerį Maskvos CSKA (Rusija) klube Joną Kazlauską.
J. Kazlausko nuomone, nesėkmę 56:63 pirmiausia lėmė jaudulys.
Tikiuosi, jie dar atsiskleis ateityje, bet šiandien buvome visai kita komanda.
Deja, jie mus apdaužė ir primušė“, – po dvikovos kalbėjo J. Kazlauskas.
Padedamas energingai puolime žaidusių Nemanjos Nedovičiaus ir Nemanjos Bjelicos, N. Krstičius lengvai laužė lietuvių gynybą baudos aikštelėje ar greta jos.
Paklaustas, kas labiausiai atsakingas dėl nesulaikyto priešininkų lyderio, J. Kazlauskas vėl paminėjo jaudulį.
N. Krstičius jau pradžioje sukūrė serbams per didelę persvarą.
Vėliau broliai Lavrinovičiai įnešė šiokių tokių korekcijų, atrodė, kad jau pagausime savo ritmą, bet vėl pasipylė skuboti metimai, sprendimai.
Serbai turi ir daugiau pavojingų žaidėjų, o N. Krstičius labai gerai moka numesti kamuolį laisvam komandos draugui.
Kalbėjome, kad ginantis prieš jį užtvaras turime apeiti „per apačią“, bet kartais tiesiog vaikiškai klydome, darėme ne tai, ką buvome sutarę“, – dėstė Lietuvos rinktinės strategas.
Pirmą pralaimėjimą B grupėje patyrusių lietuvių Jesenicėse dar laukia ketverios rungtynės.
Žvelgdamas į ateitį, J. Kazlauskas neskubėjo teigti, jog suklupta buvo ties sudėtingiausiu laipteliu.
„Visos rungtynės čia bus labai sunkios, nes susitinkame su buvusios Jugoslavijos mokykla.
Jokių broliukų čia nerasime, visi eina prieš dvi Pabaltijo komandas.Įniršę makedonai protestuoja: teisėjai padarė drastišką klaidą Slovėnijoje trečiadienį prasidėjusiame Europos krepšinio čempionate ilgai laukti pirmo skandalo nereikėjo.
Po dvikovos su Juodkalnija Makedonijos rinktinės atstovai pateikė protestą dėl, jų nuomone, mačo baigtį nulėmusių arbitrų klaidų paskutinės atakos metu.
Tiksint paskutinėms ketvirto kėlinio sekundėms Makedonijos ekipa galėjo atimti pergalę iš varžovų: iniciatyvos ėmęsis makedonų lyderis Bo McCalebbas įnėrė į baudos aikštelę ir švystelėjo kamuolį į krepšį.
Nors metimas tikslo nepasiekė, prie to galėjo prisidėti ir tinklelį timptelėjęs juodkalnietis Milko Bjelica – toks veiksmas laikomas taisyklių pažeidimu.
Tačiau teisėjai ne tik neįskaitė taškų, bet ir likus kiek daugiau nei sekundei atidavė kamuolį Juodkalnijos komandai, nors į užribį po netaiklaus metimo jį išmušė patys juodkalniečiai.
Po rungtynių pritrenktas makedonų treneris Alešas Pipanas atsisakė komentuoti dvikovos pabaigą teigdamas, jog pirma nori peržiūrėti vaizdo įrašą.
Vienas iš teisėjų parodė, kad įskaito taškus, bet tada pažvelgė į kitą arbitrą, kuris, mano nuomone, buvo nusistatęs prieš mus viso mačo metu, ir apsigalvojo“, – kalbėdamas su DELFI, piktinosi buvęs Vilniaus „Lietuvos ryto“ komandos vidurio puolėjas Predragas Samardžiskis.
Su krepšininku neabejotinai sutiktų daugiau nei tūkstantis triukšmingai saviškius palaikiusių Makedonijos sirgalių, kurie, supykę dėl teisėjų sprendimų, dar pirmoje rungtynių pusėje ėmė skanduoti „FIBA mafia!“
„Makedonijos fanai išmano krepšinį ir puikiai matė, kaip buvo teisėjaujama rungtynių metu“, – aistruolius palaikė P. Samardžiskis.
Kitas rungtynes ketvirtadienį jo komanda žais su Lietuvos rinktine.
Rytoj laukia dar vienas labai sunkus mačas.
Juodkalniečiams pralaimėjome ir prieš dvejus metus Europos čempionate Lietuvoje, o paskui nuėjome iki pusfinalio.
Kai kurie tiki, kad šįkart gali būti panašiai“, – neprarasti optimizmo bandė P. Samardžiskis. „FIBA Europe“ atmetė Makedonijos rinktinės protestą Abejotinai pasibaigusio mačo tarp Makedonijos ir Juodkalnijos rinktinių pabaiga nebus peržaista.
„FIBA Europe“ techninė komisija atmetė Makedonijos protestą, motyvuodama tuo, jog vaizdo įrašas negali tapti rungtynių rezultato pakeitimo priežastimi.
Primename, jog Europos krepšinio čempionato startas triukšmingai Makedonijos fanų armijai apkarto: Bo McCalebbo vedami makedonai tik paskutinėmis sekundėmis 80:81 nusileido Juodkalnijai.
Makedonai paskutinei atakai turėjo 10 sekundžių, bet prasiveržęs link krepšio B. McCalebbas metė pro šalį.
Makedonijos aukštaūgiai bandė kartoti metimą, bet ir vėl nesėkmingai.
Tiesa, makedonų įsitikinimu, tai sutrukdė padaryti Milko Bjelica, metimo metu timptelėjęs krepšio tinkliuką į apačią.
Po Lietuvos ir Serbijos rinktinių mačo bus rengiamas „FIBA Europe“ techninės komisijos svarstymas.
Mes turime įrašą ir nuotrauką, kurioje matyti, kaip M. Bjelica tempia krepšio tinklelį.
Taip pat toje atakoje kamuolys turėjo atitekti Makedonijai.
Nesuvokiama, kodėl teisėjai nusprendė kitaip“, - portalui SportIN.lt kalbėjo Makedonijos krepšinio rinktinės atstovas spaudai. A. Sabonio akmuo į J. Kazlausko daržą: gynybą prieš N. Krstičių reikėjo dvigubinti Arvydas Sabonis buvo tas, kuris įkalbino Joną Kazlauską sugrįžti prie Lietuvos krepšinio rinktinės vairo, tačiau tapo pirmu, kuris kritikavo strategą po pralaimėjimo Serbijai.
Nenado Krstičiaus po krepšiu nesustabdę lietuviai krito Europos čempionato starte – 56:63.
„Jeigu negali apsiginti vienas ant vieno, reikia padėti (gynyboje) daugiau“, – išskirtinai sporto portalui SportIN.lt sakė A. Sabonis.
Lietuvos krepšinio federacijos (LKF) prezidentas susirūpinusiu veidu stebėjo rungtynes Jesenicių „Podmežakla“ arenoje.
Akivaizdžiai, kone visas atakas per N. Krstičių mačo pradžioje rengę serbai iš karto įgijo dviženklę persvarą ir kontroliavo susitikimą iki pabaigos.
Kodėl nebuvo net pabandyta dvigubinti gynybos prieš N. Krstičių, po mačo J. Kazlausko klausė ir žurnalistai, tačiau metus laiko Maskvos CSKA klube serbų lyderį treniravęs strategas pareiškė, jog tai būtų beprasmiška.
Jei būtume dvigubinę gynybą prieš jį, būtų atsilaisvinę kiti žaidėjai“, – aiškino J. Kazlauskas.
Lietuvos rinktinės ketvirtadienio ryto treniruotė: A. Sabonis su tuo nesutiko.
Lietuvos krepšinio legenda turėjo priekaištų ir visai rinktinės priekinei linijai.
Todėl, kad pridėjo į kelnes“, – tęsė A. Sabonis.
- Visi žino, kas yra N. Krstičius.
Art, art (treniruotėse), o čia pridėt į kelnes“, – sporto portalui SportIN.lt pridūrė A. Sabonis. Lietuvos ambasadoje Londone įvyko krepšiniui skirtas jungtinis Lietuvos ir Slovėnijos renginys Rugsėjo 4 d. Lietuvos ambasadoje Londone įvyko jungtinis Lietuvos ir Slovėnijos renginys, skirtas Europos vyrų krepšinio čempionatui.
Stebėti pirmas čempionato rungtynes krepšinio gerbėjus pakvietė ambasadoriai Asta Skaisgirytė Liauškienė ir Iztokas Jarcas.
Lietuva pirmininkauja Europos Sąjungos Tarybai, tuo tarpu Slovėnija rengia krepšinio čempionatą.
Vienijamos noro puoselėti Europos šalių kaimynystę bei aistros krepšiniui ambasados kartu surengė krepšinio šventę sporto gerbėjams ir entuziastams.
Dalyvauti pakviesti buvo ir Jungtinės Karalystės, Slovėnijos ir Lietuvos krepšinio klubų, jaunimo asociacijų bei labdaringų organizacijų atstovai.
„Mes džiaugiamės galėdami organizuoti renginį pirmininkavimo ES Tarybai metu.
Tikiuosi, jog sporto pasaulio žmonėms tai bus galimybė užmegzti naujų ryšių ir aptarti ateities projektus“, - įžanginėje renginio kalboje sakė Lietuvos Respublikos ambasadorė A. Skaisgirytė Liauškienė.
Slovėnijos ambasadorius ir krepšinio entuziastas I. Jarcas taip pat sveikino renginio dalyvius.
„Kalbant apie krepšinį, mano šalis yra labai panaši į Lietuvą.
Slovėnijoje ką tik prasidėjo Europos krepšinio čempionatas.
Europos vyrų krepšinio čempionatas vyksta rugsėjo 4–22 dienomis Slovėnijoje.
Išskirtinė paroda Klaipėdoje atskleidžia Lietuvos krepšinio ištakas Vienas žinomiausių Lietuvos kolekcininkų Antanas Kalanta Klaipėdos prekybos ir pramogų centre „Akropolis“ pristato jau trečią savo parodą.
Rugsėjo 4–22 dienomis veiksianti paroda išskirtinė – joje žvelgiama į krepšinio istorijos Lietuvoje pradžią.
„Žvelgdami į dabartį – vakar Slovėnijoje prasidėjusį Europos vyrų krepšinio čempionatą – norėjome žmonėms priminti populiariausios Lietuvoje sporto šakos – krepšinio – ištakas, jo atsiradimo mūsų šalyje istorijos pradžią.
Esame krepšinio šalis, todėl žinoti šios sporto šakos istoriją turėtų būti ne tik įdomu, bet ir privalu bent kiek mūsų rinktine ir jos žaidimu, pasiekimais besidomintiems aistruoliams“, – įsitikinęs vienas parodos organizatorių Ovidijus Zibalis.
Parodoje atskleidžiama Lietuvos krepšinio istorijos pradžią, kuomet krepšinis turėjo ne tik kitas taisykles, bet ir kitą vardą.
Krepšinio taisykles 1926 metais iš naujo parašė ir Lietuvai pritaikė Steponas Darius.
„Norint pažvelgti į Lietuvos krepšinio ištakas, pažintį reikėtų pradėti nuo 1923 metų balandžio, kai Lietuvoje buvo surengtos oficialios vyrų ir moterų krepšinio pirmenybės.
Tuomet abejose grupėse (tiek vyrų, tiek moterų) laimėjo „Aušros“ gimnazistai“, – sakė A. Kalanta.
Tai vienas iš daugelio reikšmingų įvykių, atsispindinčių A. Kalantos parodoje: eksponuojama „Aušros“ gimnazisto, anuomet su komanda dalyvavusio ir pirmenybes laimėjusio, Antano Janiko vinjetės nuotrauka su autografu kitoje pusėje.
„Šiais laikais šį krepšininką būtų galima lyginti su Renaldu Seibučiu, kuris dar būdamas gimnazistu taip pat tapo Lietuvos čempionu.
Tik A. Janikas, priešingai nei R. Seibutis, savo karjeros su krepšiniu nesusiejo ir tolimesnę ateitį kūrėsi ne Lietuvoje, o už Atlanto“, - sakė kolekcininkas.
Šio laikotarpio ekspozicijoje prekybos ir pramogų centro lankytojai taip pat ras 1923 metais vykusių krepšinio pirmenybių laimėtojų komandines nuotraukas.
Šalies krepšinio istorijai ne mažiau įsimintinas ir 1937 metais Rygoje vykęs antras Europos vyrų krepšinio čempionatas, kuriame Lietuvos rinktinė iškovojo pirmą vietą.
Parodoje eksponuojama 1937 metų čempionato atributika, nuotraukos, dalyvio pažymėjimas, nugalėtojo ženkliukas – 1937 metais medalių niekas neįteikė.
Vienas įdomesnių parodos eksponatų – 1936 metų olimpiados dalyvio ženkliukas, priklausęs Pranui Lubinui, kuris Berlyno olimpiadoje žaidė už JAV rinktinę ir su šia komanda tapo olimpiniu čempionu.
Parodos ekspozicijoje taip pat eksponuojami SELL (Suomijos, Estijos, Lietuvos ir Latvijos) žaidynių dalyvių ženkliukai, VKKŽ (Valstybinės kūno kultūros ženklai), tarpukaryje įteikti sportininkams už pasiekimus sporte. Lietuvos A lygos čempionate „Žalgiris“ trečią kartą įveikė „Ekraną“ Trečiadienį sostinėje A lygos XXXI turo akistatoje susitiko pirmenybių lyderis Vilniaus miesto futbolo draugijos (VMFD) „Žalgiris“ ir nugalėtojų titulą ginantis Panevėžio „Ekranas“.
Du įvarčius 35-ą ir 43-ią minutėmis pelnė legionierius iš Prancūzijos Serge'as Sitsofe Nyuiadzi, vieną - 66-ą minutę - įmušė Kamilis Bilinskis.
Ekraniečiai prieš pirmą aikštės šeimininkų įvartį turėjo 100 procentų progą, bet 32-ą minutę Giedrius Tomkevičius po kampinio iš arti kamuolį galva sukirto tiesiai į vartininką Armantą Vitakauską.
Lietuvos futbolo amžinus varžovus turnyro lentelėje dabar skiria 10 taškų, o žalgiriečiai dar turi trečio rato rungtynes su Pakruojo „Kruoja“ atsargoje.
Šiemet „Žalgiris“ A lygoje „Ekraną“ įveikė du kartus (2:0 ir 3:0), dar vieną pergalę vilniečiai iškovojo Lietuvos futbolo federacijos (LFF) Supertaurės rungtynėse (1:0 po pratęsimo).
Vilniaus ir Panevėžio komandoms šį sezoną liko dar dvi tarpusavio dvikovos, galinčios anksčiau laiko išaiškinti čempionato nugalėtoją.
Su artimiausiu persekiotoju Klaipėdos „Atlantu“, nuo kurio vilniečiai yra atitrūkę 8 taškais bei sužaidę rungtynėmis mažiau, susitikti žaliems ir baltiems jau nebeteks.
Tuo metu „Ekrano“ dar laukia mūšiai ir su „Atlantu“, ir su Marijampolės „Sūduva“.
Rezultatas: „Žalgiris“ 3 - 0 „Ekranas“ 35' Serge Sitsofe Nyuiadzi [ 1 - 0]43' Serge Sitsofe Nyuiadzi [ 2 - 0]66' Kamil Bilinski [ 3 - 0 ] „Žalgiris“: Armantas Vitkauskas, Luka Peričius, Andrius Skerla, Egidijus Vaitkūnas, Pavelas Komolovas (68' Paulius Janušauskas), Rytis Leliūga (70' Andrius Velička), Mantas Kuklys, Andro Švrljuga, Artūras Žulpa, Serge'as Sitsofe Nyuiadzi (74' Vaidotas Šilėnas), Kamilis Bilinskis.
„Ekranas“ Tadas Kauneckas, Rytis Pilotas, Vaidas Slavickas, Edvinas Girdvainis, Giedrius Tomkevičius, Donatas Petrauskas, Arnas Ribokas (66' Tadas Markevičius), Dovydas Norvilas (81' Arsenijus Buinickis), Marko Andelkovičius, Vitalijus Kavaliauskas, Dejanas Djeničius.
Rungtynės Nors prieš rungtynes „Ekrano“ treneris Valdas Dambrauskas teigė, kad jo komanda visų pirma stengsis užtikrinti savo vartų saugumą, pirmas 10 minučių būtent svečiai kontroliavo kamuolį ir stengėsi kurti atakas, tačiau jos užstrigdavo dar „Žalgirio“ baudos aikštelės prieigose.
Po vienos jų 17-ą minutę į žaidimą įsijungti teko Tadui Kauneckui, laiku palikusiam vartus ir spėjusiam prie kamuolio anksčiau už Rytį Leliūgą po aštraus Pavelo Komolovo perdavimo iš aikštės gilumos.
Kėlinio viduryje svečiai iš Panevėžio dar dukart šiurkščiai suklydo aikštės viduryje, leisdami „Žalgiriui“ surengti žaibiškas kontraktas.
Pirma jų baigėsi kampiniu po to, kai R. Leliūgos tolimą smūgį blokavo gynėjas, antrą netaikliu tolimu smūgiu baigė K. Bilinskis.
32-ą minutę po bereikalingos Lukos Peričiaus pražangos ties baudos aikštelės linija kairiame „Žalgirio“ gynybos krašte, Marko Andjelkovičius baudos smūgiu perdavė kamuolį visiškai laisvam G. Tomkevičiui, tačiau gynėjas smūgiu iš kelių metrų pataikė tiesiai į A. Vitkauską.
Pakartotiniu smūgiu Edvinas Girdvainis nepataikė į vartus.
Po trijų minučių Donatas Petrauskas apmaudžiai prarado kamuolį savo aikštės pusėje.
Jį perėmęs Mantas Kuklys puikiu perdavimu surado į baudos aikštelę įkirtusį S. Nyuiadzį, kuris techniškai perkėlė kamuolį per jį pasitikusį T.Kaunecką ir išvedė „Žalgirį“ į priekį - 1:0. 43-ią minutę po dar vienos greitos atakos aikštės šeimininkai uždirbo kampinį.
Po M. Kuklio į baudos aikštelę pakelto kamuolio aukščiau už visus iššoko S. Nyuiadzi ir smūgiu galva antrą kartą nuginklavo „Ekrano“ vartininką - 2:0.
Po pertraukos svečiai ėmė pulti didesnėmis pajėgomis, palikdami erdves „Žalgirio“ atakoms, kurios viena po kitos ėmė piltis prie panevėžiečių vartų.
Dukart po kampinio pavojingai smūgiavo K. Bilinskis.
60-ą minutę po kampinio prie „Žalgirio“ vartų vilniečiai užklupo varžovus nepasiruošusius ir surengė žaibišką kontrataką, kurios metu S. Nyuiadzi ir R. Leliūga dviese išbėgo prieš T. Kaunecką.
Pakartotiniu smūgiu R. Leliūga iš aštraus kampo pasiuntė kamuolį virš vartų.
Trečias įvartis į „Ekrano“ vartus krito 66-ą minutę.
K. Bilinskis iššoko vienas prieš T. Kaunecką ir savo šanso nepraleido - 3:0.
Po trijų minučių „Žalgiris“ galėjo įmušti dar kartą, tačiau labai pavojingą tolimą M. Kuklio smūgį šuoliu atrėmė puikiai sužaidęs šalies čempionų vartininkas.
Aikštelėje po keitimo pasirodęs Andrius Velička aktyviai įsijungė į žaidimą ir sukūrė gerą progą įvarčiui 81-ą minutę.
Puolėjas gražiai kulnu perdavė kamuolį K. Bilinskiui, tačiau legionierius stipriu smūgiu pasiuntė kamuolį virš vartų.
Rezultatyviausias „Žalgirio“ žaidėjas galėjo pelnyti antrą savo įvartį rungtynių pabaigoje, bet po tikslaus M. Kuklio perdavimo iš kairio krašto visiškai laisvas iš maždaug šešių metrų nesugebėjo techniškai pataikyti į pašokusį kamuolį ir smūgiavo labai netiksliai.
Pavojingą progą „Ekranas“ sukūrė tik 88-ą minutę.
Antrame kėlinyje aikštėje pasirodęs Tadas Markevičius pasinaudojo L. Peričiaus klaida ir, po individualaus reido priartėjęs prie baudos aikštelės, pasiuntė kamuolį visai šalia virpsto.
Dukart rezultatyviais perdavimais suradęs komandos draugus, M. Kuklys galėjo pasižymėti ir pats, tačiau jau per teisėjo pridėtą laiką gražiu tolimu smūgiu pataikė į vartų skersinį.
Turnyro lentelė: Rezultatyviausias žaidėjas Nerijus Valskis („Sūduva“) - 22 įvarčiai.
K. Bilinskis („Žalgiris“) pelnė 19, Evaldas Razulis („Atlantas“) – 16, Aurimas Staponka („Banga“) – 12, o Arsenijus Buinickis („Ekranas“) – 11 įvarčių. C. Ronaldo 96 min. išplėšė pergalę „Real“ klubui Ispanijos futbolo čempionate vėlų trečiadienio vakarą buvo žaidžiamos dar trejos šešto turo rungtynės.
Dviejų autsaiderių dvikovoje „Sevilla“ klubas savo aikštėje priėmė Madrido „Rayo Vallecano“ komandą ir sutriuškino varžovus net 4:1 (1:0).
Po du įvarčius pelnė kroatas Ivanas Rakitičius ir kolumbietis Carlosas Bacca.
Kitame mače „Granada“ ekipa namuose išbandė jėgas su „Valencia“ futbolininkais ir pralaimėjo svečiams 0:1.
Pergalingą įvartį Jonas pelnė jau 90-ą minutę.
Trečios rungtynės tarp „Elche“ ir Madrido „Real“ klubų baigėsi naktį Lietuvos laiku.
„Real“ ekipa 51-ą minutę pirmavo po portugalo Cristiano Ronaldo smūgio, bet rungtynių pabaigoje, 92-ą minutę, Richmondas Boakye santykį išlygino.
Madrido atstovai pergalingą įvartį pasiekė 96 min., nors teisėjas buvo pridėjęs tik 3 min.,, kai 11 metrų baudinį realizavo tas pats C. Ronaldo.
Rezultatai: „Sevilla“ 4 - 1 „Rayo Vallecano“ 17' Ivan Rakitič [ 1 - 0 ] (iš 11 metrų baudinio) 53' Ivan Rakitic [ 2 - 0 ] 55' Adrian Gonzalez [ 2 - 1 ] 80' Carlos Bacca [ 3 - 1 ] 88' Carlos Bacca [ 4 - 1 ] 66' Alejandro Galvez („Rayo Vallecano“) - raudona kortelė82' Jonathan Viera („Rayo Vallecano“) - raudona kortelė „Granada“ 0 - 1 „Valencia“ 90' Jonas [ 0 - 1 ] „Elche“ 1 - 2 Madrido „Real“ 51' Cristiano Ronaldo [ 0 - 1]90' Richmond Boakye [ 1 - 1 ] 90+3' Cristiano Ronaldo [ 0 - 1 ] (iš 11 metrų baudinio) Turnyro lentelė:Trijų lietuvių klubo pergalė Turkijos futbolo taurės turnyre Turkijos futbolo pirmenybių autsaideris trijų lietuvių „Gaziantepspor“ klubas, šalies taurės turnyro antro rato rungtynėse po pratęsimo 3:2 (1:1, 2:2) palaužė trečioje šalies lygoje rungtyniaujančios „Čorum Belediyespor“ ekipos pasipriešinimą ir pateko į trečią ratą.
Visą susitikimą žaidęs Darvydas Šernas 56-ą minutę buvo įspėtas, o vartininkas Žydrūnas Karčemarskas ir gynėjas Marius Stankevičius nebuvo įrašyti į mačo protokolą.
Visus tris įvarčius nugalėtojams pelnė Semiras Štilicas (17 min., 72 min. iš 11 m baudinio ir 118 min.), o svečių gretose abusyk pasižymėjo Mehmetas Kelešas (37 ir 54 min.). Marijampolės „Sūduva“ triumfavo turnyre Druskininkuose 2013-2014 metų Lietuvos moterų krepšinio lygos (LMKL) sezonui besirengianti Marijampolės moterų krepšinio komanda „Sūduva“ Druskininkuose vykusiame draugiškame turnyre „Algio Gedmino taurė 2013“ laimėjo visas penkerias rungtynes ir kėlė į viršų nugalėtojų taurę.
Finalo rungtynėse „Sūduva“ rezultatu 88:70 įveikė ir antroje vietoje likusią Kazachstano „Volgodar“ komandą.
Rezultatyviausiai marijampoliečių gretose žaidė Rita Milieškienė, pelniusi 35 taškus ir 7 kartus atkovojusi kamuolį, latvė Sabine Dukate įemtė 24, o Sandra Baliutavičiūtė surinko 13 taškų ir atkovojo 11 kamuolių.
Smagu laimėti tokį turnyrą, tačiau puikiai suprantame, kad svarbiausi sezono mūšiai dar prieš akis, todėl toliau ruošimės ir sunkiai dirbsime“, - sakė „Sūduvos“ vyriausiasis treneris Rimvydas Samulėnas.
Naują LMKL sezoną marijampolietės pradeda spalio 11-ą dieną, rungtynėmis su Kauno „Aisčių-LSU-Paradis“ komanda.Turnyrą Stambule Kauno „Žalgiris“ pradėjo pralaimėjimu Kauno „Žalgiris“ nesėkmingai pradėjo pasirodymą Stambule vykstančiame „Rixos Cup“ taurės turnyre.
Trečiadienį žalgiriečiai turėjo pripažinti Stambulo „Bešiktaš“ komandos pranašumą 62:78 (12:22, 16:20, 13:20, 21:16).
Pirmą turnyro dieną „Bešiktaš“ krepšininkai jau spėjo įveikti ir Stambulo „Fenerbahce Ulker“ komandą 56:49.
Su šia ekipa „Žalgiris“ susitiks ketvirtadienį.
Per daugiau nei 6 minutes vienintelis Vytenis Lipkevičius įmetė baudas, todėl „Žalgiris“ atsiliko 2:11.
Pauliaus Jankūno dvitaškis ir V. Lipkevičiaus bei Kasparo Vecvagaro baudų metimai kiek švelnino rezultatą (8:14), tačiau „Bešiktaš“ įgijo dviženklį pranašumą.
Jis išliko ir po pirmo kėlinio, nepaisant Mindaugo Kupšo dvitaškio po gražaus K. Vecvagaro perdavimo bei Justino Dentmono taškų – 12:22.
Antrą kėlinį pradėjo taiklus J. Dentmono tritaškis ir Tado Klimavičiaus metimas iš kelių metrų, bet „Bešiktaš“ klubo įžaidėjas Chrisas Loftonas į tai atsakė 8 taškais iš eilės (17:30).
Kauniečiai ir toliau strigo turkų gynybos pinklėse, kuri išaugino Stambulo komandos persvarą iki 20 taškų (19:39).
Prieš didžiąją pertrauką T. Klimavičius pasižymėjo iš po krepšio, P. Jankūnas pelnė 5 taškus ir atkovotą kamuolį taškais pavertė Tauras Jogėla.
Tai leido „Žalgiriui“ šiek tiek sušvelninti skirtumą – 28:42.
Trečio kėlinio pradžioje J. Dentmonas surado po krepšiu kertantį T. Klimavičių, bet C. Loftonas ir vėl buvo sunkiai sustabdomas – 30:49.
V. Lipkevičiaus dvitaškis ir J. Dentmono 4 taškai negelbėjo situacijos, nes C. Loftonas „smeigė“ savo penktą tritaškį – 36:54.
Į aikštelę žengęs Tomas Dimša pelnė 5 taškus iš eilės, tačiau du turkų tritaškiai nubraukė visą mūsiškių triūsą – 41:62.
P. Jankūno ir Artūro Milaknio tritaškiai mažino atsilikimą (51:68).
Ryžtingą prasiveržimą dvitaškiu su pražanga užbaigė Vytenis Čižauskas, 3 baudų metimus pataikė T. Jogėla (57:71), bet „Bešiktaš“ ekipa vėl truktelėjo į priekį – 57:76.
Rungtynes baigė K. Vecvagaro 3 taiklios baudos ir T. Klimavičiaus dvitaškis – 62:78.
Rezultatas: „Bešiktaš“ - „Žalgiris“ - 62:78 (12:22, 16:20, 13:20, 21:16).
„Bešiktaš“: C. Loftonas 24 (5/8 tritaškiai), B. Buckmanas 13 (3 per.
kam.), K.Fosteris 13 (4 per.
kam.), C. Iversonas 8 taškai (6 atk.
„Žalgiris“: P. Jankūnas 12, J. Dentmonas 9, T. Klimavičius 8, T. Jogėla 7, V. Lipkevičius 6, K. Vecvagaras ir T. Dimša po 5, A. Milaknis 4, V. Čižauskas 4 (5 atk.
kam.), M. Kupšas 2 taškai.
V. Kariniauskas taškų nepelnė.
A grupės turnyro lentelė (vieta, komanda, pergalės, pralaimėjimai, taškų santykis): Pirmą pergalę B grupės turnyre iškovojo Stambulo „Anadolu Efes“ (Turkija) komanda, trečiadienį 73:63 (20:17, 18:10, 20:16, 15:20) nugalėjusi antrą nesėkmę patyrusią Kijevo „Budivelnik“ (Ukraina) ekipą.
Po šio susitikimo tapo aišku, kad ukrainiečiai turnyre kovos dėl penktos vietos bendroje įskaitoje su trečia A grupės komanda, o B grupės nugalėtojas paaiškės ketvirtadienį po „Anadolu Efes“ krepšininkų ir Eurolygos čempiono Pirėjo „Olympiakos“ (Graikija) klubo susitikimo.
16 taškų prie pergalės prisidėjo Scotty Hopsonas, 10 - Kostas Vasiliadis, 8 - Duško Savanovičius.
Ukrainiečių gretose rezultatyviausiai žaidė Blake'as Ahearnas (21 tšk.) ir Micahas Downas (14 tšk.).
B grupės turnyro lentelė (vieta, komanda, pergalės, pralaimėjimai, taškų santykis): Penktadienį abiejų grupių ekipos turnyre susigrums rungtynėse dėl penktos, trečios ir pirmos vietų.Draugiškų rungtynių ciklą „Nevėžis“ baigė pergalingai Kėdainių „Nevėžio“ komanda baigė draugiškų rungtynių maratoną.
Gintaro Leonavičiaus treninuojama ekipa namuose 81:73 (13:22, 18:17, 26:19, 24:15) įveikė Molėtų „TiuMeno-Ežerūno“ krepšininkus.
Uždarame mače „Nevėžis“ rungtyniavo vos šešiese, o net trys krepšininkai žaidė be keitimų.
Kėdainiškiams negalėjo padėti smulkias traumas besigydantys Vilmantas Dilys ir Tyrone'as Brazeltonas.
Rezultatas: „Nevėžis“ - „TiuMenas-Ežerūnas“ - 81:73 (13:22, 18:17, 26:19, 24:15).
„Nevėžis“: Arvydas Šikšnius 23 (11 išprov.
Gintaras Leonavičius 18, Vidas Ginevičius 18 (5/9 tritaškiai), Simas Buterlevičius 9, Valdas Dabkus 8 taškai (7 atk.
„TiuMenas-Ežerūnas“: Osvaldas Mačernis 19, Tomas Gaidamavičius 16, Nerijus Varnelis 13, Thomasas Davisas 11, Marius Janišius 8 taškai.
Kitas rungtynes „Nevėžis“ žais jau Baltijos krepšinio lygos (BBL) taurės turnyre, kur šeštadienį (rugsėjo 28 d.) susitiks su Prienų „TonyBet“ ekipa.Gandai įsibėgėja: F. Alonso sugrįš į „Lotus“?
Kimi Raikkonenui atėjus į „Ferrari“, Fernando Alonso gali antrąjį kartą sugrįžti į „Lotus“, tvirtina Vokietijos žiniasklaida.
Ispanas esą yra toks nepatenkintas suomio tariamu atėjimu į „Scuderia“, kad gali trenkti durimis ir persikelti į Enstone (Didžioji Britanija) įsikūrusią ekipą, kur lenktyniavo 2003–2006 m. ir 2008–2009 m. bei dukart tapo čempionu.
Galimas F. Alonso perėjimas į „Lotus“, kaip tvirtina „Bild“ ir „Welt“, priklauso nuo komandos finansinės situacijos, kuo gali pasirūpinti ispano rėmėjas „Santander“ bei automobilių gamintoja „Renault“.
„Jei Fernando pasibels į mano duris, aš tikrai jas atidarysiu.
– juokais tokius gandus pakomentavo „Lotus“ komandos vadovas Ericas Boullier.
„Mes bandome vystyti santykius su „Renault“ ir „Total“, kas svarbu ne tik iš techninės pusės, bet ir iš finansinės“, – prasitarė prancūzas kitame interviu.
Įvairiuose šaltiniuose spėliojama ir dėl, jau atrodo, neabejotino K. Raikkoneno perėjimo į „Ferrari“ priežasčių.
Teigiama, kad atlyginimą suomiui mokės „Shell“ – F. Alonso alga dabar rūpinasi „Santander“.
Delikati lieka „Sauber“ piloto Nico Hulkenbergo padėtis.
Tvirtinama, kad aišku tik viena – vokietis tikrai eis į kitą komandą: galbūt „Ferrari“, jei ten liks laisva vieta, o veikiausiai į „Lotus“.Paaiškėjo preliminarus 2014 m. F-1 tvarkaraštis Artėjant F-1 lenktynėms Moncos (Italija) trasoje čempionate dalyvaujančioms komandos buvo išplatintas preliminarus 2014 m „Formulės-1“ tvarkaraštis, kurį sudaro 21 etapas.
Pastarąjį dar turi patvirtinti Pasaulio autosporto taryba, kuri rengs posėdį rugsėjo 26-28 dienomis.
Į kitų metų tvarkaraštį taip ir nebuvo įtrauktos lenktynės Naujajame Džersyje (JAV).
Naujojo tvarkaraščio staigmena galima laikyti Meksikos GP, kuris turėtų įvykti prieš F-1 apsilankant Ostine, JAV.
Tiesa, apie lenktynes Meksikoje iki šiol oficialiai nebuvo paskelbta.
„Formulė-1“ kitais metais pirmą kartą turėtų apsilankyti Rusijoje.
Naujoje, Sočyje statomoje trasoje, F-1 lenktynės planuojama surengti spalio 19 dieną.
Kaip jau tapo įprasta, naujasis F-1 sezonas prasidės Australijoje.
Vos po savaitės pertraukos lenktynės bus surengtos Malaizijoje.
Iki šiol antroje metų pusėje rengtas Korėjos GP buvo perkeltas į pirmąją sezono pusę.
Tiesa, kol kas nėra galutinai aišku ar F-1 lenktynės Korėjoje tikrai įvyks.
Šiemet buvo paskelbta, jog 2014 m. „Formulė-1“ sugrįš į Austriją.
Lenktynes šioje šalyje ketinama surengti ne liepos 6 d., kaip buvo manoma iki šiol, o birželio 22 d. Vienintelės F-1 varžybos Ispanijoje ir vėl vyks Barselonos trasoje, tuo tarpu Vokietijos GP po metų pertraukos bus surengtas Hockenheime.
Preliminarus 2014 m. F-1 tvarkaraštis: * – F-1 lenktynės gali neįvykti.
F. Alonso: laukia du itin svarbūs etapai „Ferrari“ lyderio Fernando Alonso teigimu, jei po lenktynių Italijoje ir Singapūre nepavyks sumažinti atsilikimo nuo čempionate pirmaujančio Sebastiano Vettelio, tiek jis, tiek komanda galės didžiąją dėmesio dalį skirti pasiruošimui 2014 m. sezonui.
Paskutinį kartą ispanui sumažinti atsilikimą nuo pirmaujančio vokiečio pavyko Silverstoune, Didžiojoje Britanijoje.
Tuomet „Red Bull“ lyderis dėl automobilio gedimo finišo nepasiekė, tuo tarpu F. Alonso iškovojo taškų.
„Mums pavyko sumažinti atsilikimą nuo jo tik Silverstoune kur jis nefinišavo“, – kalbėjo „Ferrari“ pilotas F. Alonso.
Būsime laimingi jei mums pavyks finišuoti priešais jį Moncoje ir Singapūre.
Žinome, kad jis ir „Red Bull“ bus stiprūs“.
„Jei nesugebėsime finišuoti priešais jį ir toliau prarasime taškus jam, tokiu atveju pradėsime galvoti apie 2014 m., kadangi likus šešioms lenktynėms skirtumas bus didžiulis“.
Atvykęs į Italiją, kur šį savaitgalį vyks F-1 lenktynės, F. Alonso teigė esąs atsipalaidavęs ir tikintis, jog „Ferrari“ likusiose varžybose bus pajėgi kovoti dėl aukščiausių rezultatų.
F. Alonso mano, jog po gero pasirodymo Belgijoje „Ferrari“ bus stipri ir Monzoje, Italijoje.
Tikimės toliau judėti į priekį ir gerai pasirodyti Moncoje“.
Didesnis išbandymas mūsų laukia Singapūre, kur reikalinga daug prispaudžiamosios galios. K. Raikkonenas: derybos su „Lotus“ nevyksta „Lotus“ ekipos pilotas Kimi Raikkonenas pareiškė, jog nepradės derybų su minėta ekipa dėl naujos sutarties pasirašymo tol, kol iš pastarosios neišgirs atsakymų į jam rūpimus klausimus.
„Red Bull“ komandai pasirašius sutartį su Danieliu Ricciardo, imta kalbėti, jog suomis kitais metais greičiausiai liks minėtoje „Lotus“ ekipoje.
Pastaroji iki šiol nėra pasirašiusi sutarties su naujais investuotojais „Infinity Racing“.
Atvykęs į Italiją K. Raikkonenas pareiškė, jog jis laukia atsakymų į jam rūpimus klausimus.
Kol jų negaus, derybos su „Lotus“ nevyks.
Kol jie neišspręs problemų, apie kitus metus nesikalbėsime“, – pareiškė „Lotus“ pilotas K. Raikkonenas.
Suomis taip pat pridūrė, jog neliko nustebęs tuo, jog „Red Bull“ pasirinko ne jį, o D. Ricciardo.
Paaiškėjus, jog K. Raikkoneno derybos su „Red Bull“ nutrūko, intensyviai imta kalbėti apie galimą suomio sugrįžimą į „Ferrari“ komandą.
Žinoma, tam tikri dalykai galėjo susiklostyti kitaip ne tik „Ferrari“ komandoje, bet ir kitur“. „Red Bull“: D. Ricciardo turi viską, kad taptų geru varžovu S. Vetteliui „Red Bull“ ekipos vadovas Christianas Horneris pareiškė, jog kitais metais Marką Webberį pakeisiantis Danielis Ricciardo komandoje nebus antras pilotas.
Nors „Red Bull“ vis primena, jog savo pilotams sudaro vienodas sąlygas varžytis, daugelis ekipoje pilotu Nr. 1 mato Sebastianą Vettelį.
Tuo tarpu karjerą F-1 šiemet baigsiantis M. Webberis ne kartą yra išreiškęs nepasitenkinimą tuo, jog „Red Bull“ teikia pirmenybę minėtajam vokiečiui, taip pastatydama australą į antrojo piloto poziciją.
„Tai, jog pasirinkome jauną pilotą nereiškia, kad kas nors keisis“, – kalbėjo „Red Bull“ ekipos vadovas C. Horneris.
Sebastianas nugalėjo daugelyje lenktynių ir jau ne kartą tapo F-1 čempionu.
„Žinome, kad Danielis yra itin greitas pilotas.
Tuo metu Sebastianas dabar yra geriausias rikiuotėje.
Manau, jog žmonės bus nustebinti Danielio greičiu“.
Danielis yra gera asmenybė, puikus vyrukas ir, kiek teko man jį matyti, jis visada šypsosi.
C. Hornerio teigimu, „Red Bull“ sutartį su D. Ricciardo pasirašė žvelgdama į ateitį.
Danielis dar jaunas, taigi jis vis dar darys klaidų.
Vertinant dabartinius jaunus pilotus, Danielis tikrai yra vienas geriausių“.
„Red Bull“ ekipos vadovas neskuba prognozuoti ar D. Riccirado ateityje pavyks pasiekti tokias aukštumas, kuriose jau pabuvojo komandos lyderis S. Vettelis.
„Tai, ką pavyko pasiekti Sebastianui, yra unikalu.
Danieliui pasiekti kažką panašaus bus tikrai didžiulis iššūkis.
H. Marko: D. Ricciardo turės spausti S. Vettelį „Red Bull“ ekipos patarėjas sporto klausimais Helmutas Marko pareiškė, jog Danielis Ricciardo vėliausiai nuo kitų metų sezono vidurio turės spausti naująjį komandos draugą Sebastianą Vettelį.
Pirmadienį paskelbus apie tai, jog čempionate pirmaujanti ekipa pasirašė sutartį su minėtuoju australu, komandos atstovai neslėpė, jog jaunasis sportininkas neturės daug laiko pratintis prie naujos aplinkos ir privalės kaip įmanoma greičiau stoti į kovą su labiau patyrusiu komandos draugu.
„Pasirinkome tokį pilotą, kuris bus pajėgus komandai pelnyti kuo daugiau taškų“, – sakė „Red Bull“ ekipos atstovas H. Marko.
„Vėliausiai kitų metų sezono viduryje jis turėtų pradėti spausti Sebastianą.
Danielis turi tapti tikru komandos žaidėju.
Marko prasitarė, jog komanda pasirinko D. Ricciardo, o ne kitą „Toro Rosso“ pilotą Jeaną-Ericą Vergne todėl, kad australas turi daugiau patirties nei prancūzas.
Tiesa, austro manymu, J.-E. Vergne vis dar laukia šviesi ateitis F-1.
„Esu įsitikinęs, jog kitais metais Jeanas-Ericas turės progą atskleisti savo tikrąjį potencialą“.
H. Marko neabejoja, jog pasirinkusi D. Ricciardo „Red Bull“ ir kitais metais bus viena stipriausių F-1 čempionato ekipų.
Tuo pačiu intensyviai dirbsime prie 2014 m. automobilio.
Neabejoju, kad 2014 m. taip pat būsime stiprūs“. Č. Iškauskas.
Kaip N. Chruščiovas Lietuvą liberalizavo...
Be abejo, esate nemažai girdėję apie tipišką rusišką asmenybę – Nikitą Sergejevičių Chruščiovą.
Apie neaukšto ūgio pliktelėjusio žmogelio linksmą būdą, nuolat besišypsantį veidą, apie jo akibrokštus tarptautinėje arenoje, nemirtingus posakius, nemeilę imperializmui, kukurūzų vajų, žinoma, ir apie jo liberalesnę politiką Lietuvos atžvilgiu.
Kaip buvo įprasta carinėje, bolševikinėje Rusijoje, pokariniame Kremliuje, N. Chruščiovas į valdžią atėjo tik mirus Josifui Stalinui. Z. Brzezinskis.
Amerikos statusas bliūkšta Leidykla „Versus aureus“ ką tik išleido žymaus iuolaikinio tarptautinės politikos eksperto, buvusio JAV prezidento Jimmy‘o Carterio patarėjo Nacionalinio saugumo klausimais Zbigniewo Brzezinskio knygą „Strateginės įžvalgos.
Knygoje kalbama apie pasaulį pastaruoju metu ištikusią galios krizę, kurią sukėlė dramatiška jėgų pusiausvyros centro slinktis iš Vakarų į Rytus, globalus politinis masių „pabudimas“ ir Amerikos plėtotės nesėkmės.
Krizė pažėrė pavojingų ilgalaikių iššūkių ne vien Amerikai, atsirado išnykimo grėsmių kai kurioms gana lengvai pažeidžiamoms valstybėms.
Buvęs JAV prezidento patarėjas nacionalinio saugumo klausimais Zbigniewas Brzezinskis „Strateginėse įžvalgose“ įrodinėja, kad pastarosios krizės metu Amerika gali ir privalo imtis gerokai aktyvesnių veiksmų.
Ir jie bus sėkmingi, anot autoriaus, jeigu Amerika išspręs neatidėliotinas vidaus problemas bei laikysis prioritetinės strategijos nacionalinių interesų srityje neįprastai sparčiai keičiantis tarptautinei aplinkai.
Jungtinės Valstijos turėtų imtis iniciatyvos kurti didesnius naujuosius Vakarus, prijungiant prie jų Rusiją ir Turkiją.
Sumaniai išnaudodama tarptautinės įtakos galimybes, Amerika turėtų siekti palankios regiono jėgų pusiausvyros naujuosiuose Rytuose ir vengti naudoti savo karinę jėgą žemyninės Azijos kivirčuose.
Jai būtų privalu išlaikyti politinę sąjungą su Japonija ir artimiau bendradarbiauti su Kinija Šiais neramiais ir vėlesniais laikais Amerika turėtų vaidinti pagrindinį vaidmenį, siekiant geopolitinio stabilumo.
Tam būtina naujai suvokti ilgojo laikotarpio iššūkius, todėl bene geriausias užsienio politikos strategas Zbigniewas Brzezinskis pateikia planą, kaip atkurti globalią Amerikos įtaką ir užtikrinti taiką XXI a. Skaitytojams siūlome knygos ištrauką: Po 2007 m. griūties išryškėjo daug dalykų, kurių politikai anksčiau nepastebėjo.
Valdantiesiems teko iš naujo įvertinti tikrąsias Amerikos galimybes, apsvarstyti susidariusią padėtį ir imtis kai kurių nepopuliarių veiksmų socialinėje srityje.
XXI a. daugelis jau pamiršo, o kiti tiesiog nežino, koks grėsmingas buvo Šaltasis karas, trukęs ilgus keturis dešimtmečius.
Jis daug kartų galėjo pasidaryti toks karštas, kad per kelias minutes būtų išnykę Amerikos pranašumai, o po kelių valandų neliktų ir pačios Amerikos kartu su Tarybų Sąjunga.
1991 m. po Tarybų Sąjungos padalinimo Jungtinės Valstijos viešpatavo pasaulyje.
Tuo metu didesnė pasaulio dalis karštai žavėjosi politinėmis Amerikos vertybėmis ir jos socioekonomine sistema.
Daug valstybių rinkosi Jungtines Valstijas raidos pavyzdžiu, o bendra tarptautinė padėtis buvo kaip niekada palanki Amerikai.
Neliko priešo, kurio anksčiau kartu bijojo ir Amerika, ir Europa.
Imta rengti planus plėsti Europos Sąjungą ir tobulinti jos struktūrą.
Politiniai procesai Tolimuosiuose Rytuose taip pat pajudėjo palankia Amerikai kryptimi.
Azijoje augo Japonijos – artimiausios Amerikos sąjungininkės – tarptautinė įtaka.
Pačiose JAV beveik išnyko isteriška baimė, kad „japonų „supervalstybė“ supirks Amerikos turtus“.
1978 m. JAV oficialiai pripažino Kinijos Liaudies Respubliką.
Pavyzdžiui, jau 1980 m. po TSRS invazijos į Afganistaną Kinija šiame regione elgėsi kaip tikra Amerikos partnerė.
Amerikiečiai pradėjo vertinti Kiniją gerokai draugiškiau.
Kita vertus, po kelerių metų įsivyravo apgaulinga ir pavojinga ramybė, nes Amerika nenorėjo patikėti, kad atsilikusi Kinija pajėgtų su ja varžytis.
Paplito stereotipas, kad Amerika yra pasaulio ekonomikos variklis, pažangiausio politinio visuomenės organizavimo pavyzdys, socialinis šviesulys ir neįveikiama pasaulinė galybė.
Suprantama, JAV stengėsi išnaudoti savo naujojo įvaizdžio pranašumus.
Jungtinės Valstijos subūrė koaliciją Kuveitui išlaisvinti ir kartu su sąjungininkėmis pasiekė greitą karinę pergalę prieš Iraką.
Tame kare Rusija padėjo Amerikai logistikos srityje, Kinija susilaikė ir išliko neutrali, o Sirija tiesiogiai dalyvavo karo veiksmuose koalicijos pusėje.
Kiek vėliau padėtis regione ėmė keistis į blogąją Amerikai pusę.
Jungtinės Valstijos neišnaudojo galimybės aktyviai įsikišti ir pabandyti išspręsti painų Izraelio ir palestiniečių konflikto galvosūkį.
Po 1967 m., pasibaigus Izraelio ir arabų karui, Amerika tapo įtakingiausia jėga Vidurio Rytuose.
Deja (išskyrus prezidento Karterio reikšmingą sėkmę sutaikant Egiptą su Izraeliu), Jungtinės Valstijos dažniausiai elgdavosi pasyviai, nepaisant turėtų beveik neribotų galimybių daryti įtaką ir netgi keisti padėtį pasaulyje paskutiniuoju XX a. dešimtmečiu.
1995 m. izraelietis taikos proceso priešininkas nužudė savo šalies ministrą pirmininką, politinį realistą Ichaką Rabiną.
Tik prabėgus daug laiko, likus vos šešiems mėnesiams iki aštuonerius metus trukusios Prezidento Billo Clintono kadencijos pabaigos, Jungtinės Valstijos neryžtingai (ir nevaisingai) pabandė atgaivinti Izraelio ir palestiniečių taikos derybas.
2001-ųjų Rugsėjo 11-oji buvo ilgai trukusio proceso kulminacija.
Per paskutinįjį praėjusio šimtmečio dešimtmetį „Al-Qaeda“ atakos į Ameriką tolydžio nuožmėjo, šie, vieni tragiškiausių šalies istorijoje, įvykiai galiausiai privertė Jungtines Valstijas ryžtingai reaguoti.
Pirma jų – Prezidentas George’as Bushas nusprendė surengti karinę operaciją Afganistane.
Operacijos tikslas buvo ne tik sunaikinti „Al-Qaeda“ ir nuversti ją globojusį Talibano režimą, bet ir sukurti Afganistane šiuolaikišką demokratiją.
Antra – 2002 m. pradžioje prezidentas palaimino Izraelio premjero Arielio Šarono (G.
Bushas pavadino jį taikdariu) karinę iniciatyvą sutriuškinti Palestinos išsivadavimo organizaciją.
Trečią reakciją pasaulis pamatė ankstyvą 2003 m. pavasarį, kai JAV įsiveržė į Iraką.
Invazija buvo teisinama neįrodytais Bagdado režimo ryšiais su „Al-Qaeda“ ir prielaidomis, kad Irakas turi masinio naikinimo ginklų.
Minėti Amerikos veiksmai įžiebė Artimųjų Rytų visuomenės priešiškumą Jungtinėms Valstijoms ir padidino Irano, kaip svarbios regiono jėgos, prestižą.
Amerika įsivėlė į du iki šiol nesibaigusius karus.
Antrasis nesibaigiantis karas prasidėjo puolimu prieš Iraką 2003 metais.
Tąsyk pasaulyje Ameriką palaikė tik politiškai lankstus britų ministras pirmininkas ir Izraelis.
Dauguma kitų JAV sąjungininkių buvo skeptiškos arba atvirai nepritarė Amerikos veiksmams.
Visuomenei buvo numestas pasiteisinimas, neva Irakas turi masinio naikinimo ginklų.
Iki šiol taip ir nerasta (niekas, žinodamas tiesą, veltui negaišta laiko paieškoms) įrodymų, kad Irakas būtų turėjęs MNG (masinio naikinamo ginklai).Apmaudu,
kad būtent Irako karui prezidentas G. Bushas skyrė daugiausiai dėmesio, kai tuo tarpu ištisus septynerius metus karas Afganistane buvo apleistas.
JAV KARŲ TRUKMĖ (mėnesiais) (2011 m. kovo mėn. duomenys.
* Aktyvūs kovos veiksmai) Reikia pripažinti, kad abu karai (Afganistano ir Irako) buvo chrestomatiniai karinių ekspedicijų į priešiškai nusiteikusių žmonių gyvenamas teritorijas pavyzdžiai.
Abu kartus G. Busho administracija nesigilino į sudėtingas tų teritorijų kultūrines aplinkybes, įsišaknijusį etninį priešiškumą, keliantį naujus konfliktus senųjų viduje, pavojingai neramią kaimynystę (Pakistanas, Iranas) ir neišspręstus teritorinius regiono ginčus.
Toks atsainus požiūris gerokai apsunkino JAV kariškių veiksmus Afganistane ir Irake.
Svarbiau yra tai, kad ne tik užpultosiose, bet ir daugelyje kitų regiono šalių įsižiebė pasipiktinimo aistros, įsivyravo plačiųjų visuomenės sluoksnių priešiškumas Amerikai.
Karinės JAV intervencijos priminė XIX a. imperijų baudžiamąsias akcijas prieš primityvias ir susiskaldžiusiais kolonijų čiabuvių gentis.
Deja, naujaisiais masinio politinio pabudimo laikais karai su tautiškai vieningais priešais (JAV tai sugebėjo ne kartą skaudžiai patirti) nemaloniai užsitęsia ir neplanuotai pabrangsta.
Net rusai, kurie be skrupulų išžudė šimtus tūkstančių afganų, o milijonus privertė bėgti iš šalies, neišdrįso „eiti iki galo“ ir visiškai pajungti Afganistano.
Kita vertus, Afganistano ir Irako karai (panašiai į kolonijinių laikų Vakarų karines ekspedicijas) labai nepaveikė įprasto daugumos žmonių gyvenimo tėvynėje Amerikoje (išskyrus kariškius ir jų šeimas).
Nors abu karai ir kainavo Jungtinėms Valstijoms milijardus dolerių ir tapo nepalyginamai brangesni už visus ankstesniuosius (išskyrus II pasaulinį), tačiau jų kaina, išreikšta šalies BVP dalimi, buvo nedidelė.
Tuo metu Amerikos ekonomika įspūdingai augo.
Nepamirškime, kad G. Busho administracija nedidino mokesčių amerikiečiams, o karus finansavo skolindamasi iš savų ir užsienio kreditorių.
Be to, Afganistane ir Irake (kitaip nei Korėjoje ir Vietname) kariavo ir žuvo ne šauktiniai, o profesionalai.
Lygindami Afganistano ir Irako karus pamatysime, kad jie buvo kariaujami skirtingai.
Ilgą laiką karui Afganistane buvo skiriama gerokai mažiau dėmesio nei karui Irake.
George’o Busho aplinka kiek galėdama dangstėsi neapibrėžta „terorizmo“ sąvoka, kad pateisintų abejotiną kampaniją prieš Saddamą Husseiną.
Akivaizdu, kad tuometiniai JAV politikos vadovai neatsižvelgė į tai, kad Irakas buvo ideologinis „Al-Qaedos“ priešas, o „Al-Qaeda“ jai prieinamais būdais kovojo su Saddamo Husseino režimu.
Vašingtono strategai ilgai nesvarstę abi viena kitai priešiškas jėgas suplakė į vieną ir „pakrikštijo“, jų nuomone, platesnę reikšmę turinčiu „islamiškuoju džihadu“.
Nuo tada bet kokie Jungtinių Valstijų kariniai veiksmai buvo vadinami karu prieš terorizmą.
Pavyzdžiui, plačiai nuskambėję irakiečių kalinių (tarp jų buvo ir vyresniųjų karininkų) kankinimai ir neįtikėtinos patyčios gali būti pražūtingi Amerikos reputacijai.
Amerikos žiniasklaida su jos ištobulintomis poveikio sąmonei priemonėmis (Holivudo veiksmo filmai, televizijų serialai ir pan.) suvaidino svarbų vaidmenį formuojant iškreiptą viešąją nuomonę.
Netrukus tikroji (ne ekraninė) Amerika tapo nejaukia arabams vieta.
Jie priėmė teisės aktus, diskriminuojančius Amerikos musulmonus ir arabų kilmės amerikiečius.
Galop, kai rasinė ir religinė dedamosios tapo „karo prieš terorizmą“ savastimi, išbluko demokratinis Amerikos įvaizdis.
Nuo Rugsėjo 11-osios jau buvo praėję pusantrų metų, kai Amerika puolė Iraką.
Tai yra istorijai svarbus laikas, nes būtent tada Amerikos raida nukrypo nuo demokratijos kurso.
Irako karo Amerikai ne tik kad nereikėjo – jis buvo jai itin žalingas.
Prezidentas G. Bushas to nematė.
Jis savo dėmesį sutelkė kovos veiksmams Irake, apleisdamas anksčiau pradėtą karą Afganistane.
Pastarasis karas buvo teisingas jėgos atsakas į stambaus masto „Al-Qaedos“ teroro aktą, nes būtent Afganistane ši tarptautinė struktūra turėjo savo svarbiausias bazes.
Gaila, kad „Al-Qaeda“ gavo dovanų galimybę atsikvėpti.
Po kurio laiko susidarė sudėtinga geopolitinė situacija, nes į kovos veiksmus dėl politikams žinomo „įsiurbimo efekto“ įsitraukė Pakistanas.
Gerokai anksčiau, iškart po to, kai išėjo sovietai, Amerika privalėjo nepaleisti Afganistano iš akiračio.
Tačiau ir G. Busho I, ir B. Clintono administracijos buvo pasyvios ir abejingos Afganistanui.
Susidariusį valdžios vakuumą paskutiniuoju XX a. dešimtmečiu užpildė Talibanas.
Talibaną savo ruožtu rėmė Pakistanas, kuris tokiu būdu siekė geostrateginio pranašumo prieš Indiją.
Besidomintieji geopolitika žino, kad talibai nuo seno buvo svetingi „Al-Qaedai.“ 
Taigi po Rugsėjo 11-osios Amerika neturėjo iš ko rinktis.
Net ir tuo politiškai sudėtingu metu Amerika galėjo imtis veiksmų sukurti pasauliui suprantamą strategiją, kuri leistų izoliuoti religinius „Al-Qaedos“ ekstremistus nuo didžiosios musulmonų umos.
Tada šių eilučių autorius išsakė savo nuomonę šia tema „The Wall Street Journal“ ir „The New York Times“ puslapiuose.
Pirmajame, sutelkus pakankamai pajėgų ir išteklių, reikėjo per trumpą laiką sunaikinti teroristų organizacijas (privalu pagirti G. Busho administraciją, kuri šioje srityje išties nemažai nuveikė).
Amerika privalo pagaliau suprasti tradicinės nuosaikiosios musulmonų daugumos lūkesčius ir turi visapusiškai padėti jiems atsiriboti nuo ekstremistų.
Plačios koalicijos prieš Saddamą Husseiną sėkmė Persų įlankos kare parodė, kad tai yra įmanoma.
Norėdama pasiekti minėtą tikslą Amerika turėtų užtikrinti taiką Vidurio Rytuose.
Tačiau G. Bushas ir jo patarėjai žinojo, kad ėmęsi šios užduoties jie būtų atskirti.
Išvardysime keletą neveikimo pasekmių: palyginti su paskutiniuoju XX a. dešimtmečiu dramatiškai sumenko tarptautinis Amerikos įvaizdis; krito pasitikėjimas prezidento institucija ir apskritai valdžia šalies viduje; Amerikos sąjungininkės, visada tikėjusios, kad jų saugumas tiesiogiai priklauso nuo Amerikos saugumo, ėmė abejoti, ar verta beatodairiškai pasikliauti Amerika.
Didžioji JAV sąjungininkių dauguma nepritarė 2003 m. karui Irake, laikė jį vienašališka, abejotina ir hipertrofuota Amerikos reakcija į Rugsėjo 11-ąją.
Afganistano atveju verta atskirai paminėti nevienalytę etninę šalies sudėtį, nes čia šalia afganų gyvena 14 milijonų puštunų (apie 40 proc. gyventojų).
Puštunai gyvena ir Pakistane, kur jų priskaičiuojama 28 milijonai (apie 15 proc. visų pakistaniečių).
Minėti grėsmingi dalykai (ar pasimokėme?) turi tiesioginės įtakos artimiausiai Amerikos ateičiai.
Įklimpusios Afganistane ir Irake JAV kovoja su įvairaus plauko jėgomis didžiuliame, nestabiliame ir gausybę gyventojų turinčiame regione tarp Sueco ir Ksindžiango.
Būtent šioje erdvėje ryškėja trys rimtos problemos, kurios ateityje gali tapti itin svarbios: islamiškojo fundamentalizmo stiprėjimas branduoliniame Pakistane, atviro jėgos konflikto su Iranu tikimybė ir tikimybė (jei JAV nesugebės sąžiningai išspręsti Izraelio ir palestiniečių konflikto), kad politiškai pabudę Vidurio Rytai taps dar priešiškesni Amerikai.
Tuo tarpu užsienio politikoje Ameriką tolydžio apleidžia draugai.
Jei atmesime kelis kosmetinius solidarumo patikinimus ar kai kuriuos nominalių partnerių ne itin reikšmingus paramos gestus regionuose, strategiškai žvelgiant, Amerika vis dažniau lieka viena.
JAV sąjungininkės patyliukais traukiasi iš Afganistano.
Trys įtakingiausios Afganistano kaimynės, nepaisant to, kad pačios skaudžiai susiduria su islamiškuoju ekstremizmu, lieka apdairiai pasyvios.
Jos, aišku, šiek tiek bendradarbiauja, dažniausiai skambiais žodžiais „palaiko“ Ameriką arba „reiškia susirūpinimą“.
Tiesa, rusai politiškai racionaliai teikia logistinę pagalbą JAV kariškiams, kinai po ilgų derybų iš dalies pritarė sankcijoms Iranui, o Indija simboliškai padeda Afganistano ekonomikai.
Tačiau geriausi šios trijulės strategai puikiai supranta, kad regione įklimpusi Amerika kuo toliau, tuo labiau praranda turėtą pasaulinę įtaką.
Minėtos valstybės gauna dvigubos naudos, nes terorizmo grėsmes nuo savęs nukreipia į Ameriką, kuri savo ruožtu ir taip silpsta.
Taigi, realistiškai žvelgiant, dabartinė padėtis negali nedžiuginti vis dar įsižeidusios Rusijos, įspūdingai augančios apdairiosios Kinijos ir ambicingosios Indijos.
Šių šalių regioninė ir pasaulinė įtaka auga, o unikalus globalus Amerikos statusas bliūkšta.
Laikas nelaukia, todėl reikia, kad plačioji Amerikos visuomenė ir Kongresas nusiimtų rožinius akinius ir teisingai įvertintų padėtį, kurioje atsidūrė nacija.
Tokia dermė yra labiau panaši į instrukciją, kaip per dvidešimt metų sužlugdyti Ameriką.
Jei karo liepsna iš Afganistano persimes į Pakistaną, jei reikės kariauti su Iranu, jei Izraelio ir palestiniečių konfliktas įvels Ameriką į nesibaigiančias regionines kovas, kas tada?
Pakankamai ilgą laiką stiprėja musulmonų priešiškumas Amerikai.
Ši knyga jau bandė įrodyti, kad Jungtinės Valstijos dar neprarado galimybės iš esmės atsinaujinti, jeigu pavyktų sutelkti nacijos valią.
Amerikai reikia atsikratyti saviizoliacijos.
Beje, dėl tos pačios politikos sumažėjo ir globali JAV įtaka.
Tačiau nei pagal sumažėjusią įtaką pasaulyje, nei juolab pagal karinę galią Amerika kol kas neturi lygiaverčių varžovių.
Jei tai pavyks, Amerika dar ilgai pirmaus pasaulyje.
Todėl negalima lengvabūdiškai ignoruoti ir niūresnių Jungtinių Valstijų ateities prognozių.
Galvoje sukasi trys juodieji scenarijai, kaip Amerika galėtų sunykti.
Toks greitas ir istoriškai drastiškas Amerikos žlugimas yra menkai tikėtinas, kadangi JAV jau koreguoja savo vidaus ir užsienio politiką.
2007-ieji buvo skaudi, tačiau naudinga pamoka.
Įsivaizduokime, kad savo vidaus ir užsienio problemas Amerika sprendžia neleistinai vangiai, jai niekaip nepavyksta pasiekti planuotos pažangos, o pagrindinės JAV varžovės, ypač Azijoje, tuo metu nuosekliai ir apgalvotai vystosi ir modernėja.
Tokia kombinacija gali būti – gerokai anksčiau, nei įsivaizduojame – lemtinga Amerikos vidaus idealams ir interesams užsienyje.
Tačiau esamas karinis pranašumas, optimizavus kaštus, dar ilgai leistų Amerikai iš esmės vienai priiminėti svarbiausius tarptautinės politikos sprendimus.
Valstybės konkurentės, matydamos Amerikos vidaus gyvenimo stagnaciją, be abejonės, griebtųsi skubių (ar skubotų) priemonių savo finansų stabilumui apsaugoti ir nacionaliniam saugumui užtikrinti.
Svarstytinas ir antrasis „tarpinis“ raidos variantas: Amerika tinkamai susitvarko šalies viduje, tačiau jos užsienio politika pasirodo esanti nevykusi.
Pavyzdžiui, JAV nuspręstų vienos imtis karinių veiksmų Pakistane arba Irane.
Jei neužsitikrinsime plataus sąjungininkių pritarimo, jei jos tiesiogiai aktyviai nedalyvaus pasaulio politikoje taip, kaip yra naudinga Amerikai, vargu ar verta tikėtis sėkmės.
Jungtinės Valstijos, vienos kovodamos nesibaigiančiose kampanijose prieš vis gausesnius priešus, neišvengiamai išseks.
Jokie pasiekimai namuose neišgelbės Amerikos, jei tai, kas yra sunkiu darbu sukurta šalies viduje, bus iššvaistyta alinančiose užsienio avantiūrose.
Ir vienu, ir kitu atveju Amerika, deja, nustotų (mažų mažiausiai laikinai, o gal ir galutinai) pirmauti pasaulyje.
Užsitęsusi vidaus ar užsienio politikos negalia veikiausiai pakirstų Amerikos gyvybingumą, palaipsniui demoralizuotų šalies visuomenę, o socialinis Amerikos patrauklumas ir pasaulinis autoritetas sumažėtų.
Kažkada Amerika išdidžiai pareiškė pasauliui, kad jai priklausys XXI amžius.
Pastarųjų metų įvykiai leidžia manyti, kad jau 2025 m. pasaulis pamatys, jog tai buvo viso labo žodžiai.
Jei taip nutiktų, kas tuomet galėtų tapti XXI a. šeimininku?
Atsiliepimai apie knygą „Strateginės įžvalgos“: „Nauja Brzezinskio knyga patvirtina autoriaus talentą atskleisti sudėtingų istorinių procesų esmę ir gebėjimą ieškoti ilgalaikių politinių problemų sprendimų.“
JIMMY CARTER, buvęs JAV prezidentas „Tai kruopšti, įžvalgi ir provokuojanti analizė.
JIM WOLFENSOHN, buvęs Pasaulio banko prezidentas „Strateginės įžvalgos“ – tai aiškus ir įtaigus Amerikos padėties šiandienos pasaulyje vertinimas.
JOHN KERRY, senatorius „Vieno išmintingiausių mūsų tautos valstybininkų ir toliaregiškiausiųstrategų Zbigniewo Brzezinski‘o „Strateginės įžvalgos“ – turiningas jopasisakymas užsitęsusiuose svarstymuose apie Amerikos vaidmenį pasaulyje.Šią
BRENT SCOWCROFT, buvęs prezidentų GERALDO FORDO ir GEORGE‘O H. W. BUSHOpatarėjas nacionalinio saugumo klausimais, JAV karinių oro pajėgų dimisijos generolas leitenantas I. Šimonytė.
Apie „nedaskolintą“ Lietuvą Ne veltui rugsėjis – mokslo ir žinių metas.
Ir visa tai todėl, kad Lietuvai iki Mastrichto skolos kriterijaus – dar gana toli (vėlgi, visiška tiesa, net kokių 20 procentinių punktų BVP), o visą buvusios Vyriausybės taupymo politiką Konstitucinis teismas, suprask, gi vistiek“nurašė į grynus nuostolius”.
Visa tai būtų galima nurašyti niekada nesibaigsiančiai“gėlavandenių” ir“sūravandenių” diskusijai apie tai, kiek prasmės turi valstybės bandymai viešosiomis išlaidomis skolon palaikyti visuminę paklausą, jeigu ne viena menka aplinkybė: šią žinią paskelbęs dabartinės Vyriausybės vadovas, kaip ir jo partijos kolegos, kaip ir koalicijos partneriai pastaruosius kelis metus, ypač kol buvo opozicijoje, ne kartą vainojo A.Kubiliaus Vyriausybę dėl neva“praskolintos” Lietuvos.
O vakar paaiškėjo, kad Lietuva ne tik nepraskolinta, bet iš esmės ir“nedaskolinta” (atsiprašau kalbininkų ir kalbos mylėtojų, bet nėra labiau tinkamo žodžio - ši konstrukcija geriausiai atspindi kalbų esmę ir“dvasią”).
Ne, tai Konstitucinis teismas, išraitęs nepatogumą dėl didžiausius atlyginimus gaunančių tarnautojų ir pareigūnų, yra kaltas dėl šio“praregėjimo”.
Mat jeigu A.Kubiliaus Vyriausybė nebūtų papildomai mažinusi šių tarnautojų ir pareigūnų algų solidarumo vardan, siekdama kiek įmanoma apsaugoti mažiausius atlyginimus gaunančiuosius, o būtų toms algoms skolinusis, tai dabartinei Vyriausybei nebūtų to nelemto konfūzo – pradėti išlaidų didinimo ciklą (kurį pradėti leidžia atsigavusi ekonomika ir natūraliai mažėjantis deficitas) nuo viešojo sektoriaus“high-end’o” algų, t.y. iš esmės nuo savęs.
Juk, kitaip nei bandoma teigti, Konstitucinis teismas nepasakė, kad buvusios Vyriausybės vykdyta algų mažinimo politika“nepasiteisino”, bent jau Konstitucijos akimis žvelgiant.
Jeigu buvusi Vyriausybė būtų rėžusi per visas algas – ir postinio 1300 litų ir ministro dešimtį tūkstančių - tuo pačiu“proporcingu” procentu (tarkime, 20 proc., vietoje 8-40 proc. priklausomai nuo algos dydžio), viskas būtų buvę OK, tad“nepasiteisino” tik bandymas bent kiek solidariau naštą paskirstyti, t.y. iš esmės socialdemokratinis principas, sutartas dialogo ir Nacionalinio susitarimo keliu su darbdaviais ir tradiciniais kairiųjų partneriais – profesinėmis sąjungomis.
Svaičioti apie tai, kad Lietuvai su savo valiutų valdyba būtų buvę galima apskritai išvengti darbo užmokesčio mažėjimo turbūt nepradėsim (nominalios devalvacijos ar plaukiojančio kurso įvedimo juk nepradėsim dabar svarstyti, tiesa?) … Žinia, jeigu A.Kubiliaus Vyriausybė nebūtų taikiusi šio papildomų algų sumažinimo, valstybės skola būtų šiandien didesnė tik pora milijardų litų.
Tik tokiu atveju šiandien Vyriausybės vadovas negalėtų sakyti – iki Mastrichto dar taip toli… Čia, žinoma, tuo atveju, jeigu kas būtų Lietuvai tokiomis sąlygomis skolinęs.
Panašu, kad palūkanų normos, kuriomis dabar Vyriausybė gali skolintis, šiek tiek apsvaigino.
Kodėl kitomis progomis niekaip negalintys pamiršti vienintelės 0,5 mlrd. eurų obligacijų emisijos už 9 su virš procentų 2009 m. birželį, tarsi visus 2009-2012 m. būtų skolintasi už tokią kainą, dabar lengva ranka sutinka, kad skola galėjo būti ir didesnė, t.y. blogiausiu ir brangiausiu metu skolinamasi dar daugiau?
Ar čia vienas kitam netrukdo, nes“reikėjo skolintis iš TVF”, nors TVF neskolina išlaidų NEMAŽINIMUI finansuoti (žiū į Latviją, kur viešojo sektoriaus išlaidos buvo sumažintos gerokai stipriau, nei Lietuvoje) ?
Jeigu Lietuva būtų skolinusis (o nemažindama išlaidų būtų galėjusi bandyti skolintis tik rinkose ir tik užsienyje) daugiau, Lietuvos skola šiandien būtų arti Mastrichto kriterijaus.
Realybėje viskas gerokai paprasčiau, nes Lietuva, kuriai 2008 m. prognozavo valiutos krizę, tik todėl ir galėjo 2009 m. vėl skolintis, kad mažino išlaidas.
Iš TVF ji būtų galėjusi skolintis irgi tik tada, jeigu būtų mažinusi išlaidas ir nebūtų pasiskolinusi“daugiau” (gal“pigiau”, bet šį kartą ne apie tai, nes apie tai jau kalbėta).
Lietuva pusėtina kaina daugiau rinkose būtų galėjusi skolintis tik tada, jeigu būtų turėjusi eurą, ir tai tik iki“Graikijos krizės”, kai euras liovėsi būti probleminių šalių figos lapeliu.
Būtų pastimuliavusi ekonomiką santykinai pigia skola, o dabar, veikiausiai, galėtų“džiaugtis” tų rezultatų tvarumu, kaip Slovėnija.
Tad tik todėl, kad Lietuva mažino išlaidas ir suvaldė deficitą bei sumažino jį iki Mastrichto kriterijaus ribų šiandien Vyriausybė gali džiaugtis žemomis palūkanų normomis ir eilėmis norinčių jai paskolinti.
Todėl gali išspręsti Konstitucinio teismo užduotus rebusus žymiai pigiau, nei būtų kainavę, jeigu tie rebusai būtų sprendžiami didesnio deficito sąskaita.
Žinia, jeigu dabartinė Vyriausybė būtų“paveldėjusi” kokių 5 proc. BVP deficitą, 55 proc. BVP skolą ir 3,5 proc. BVP skolos aptarnavimo išlaidas, pasirinkimai šiandien būtų visai kiti.
Aišku, visada būtų galima dėl to apkaltinti buvusią Vyriausybę. P. Gylys.
D. Grybauskaitė – stiprus žmogus, silpna prezidentė Manau, kad neblogai pažįstu mūsų šalies vadovę kaip žmogų ir kaip viešąjį asmenį.
Kažkada priėmiau ją į diplomatinę tarybą, keletą metų dirbome toje pačioje Užsienio reikalų ministerijoje.
Man geriau žinomos jos darbinės savybės, kurios, manau, per tuos keliolika metų, praėjusių po D. Grybauskaitės atėjimo į URM, esmingai nepasikeitė.
Kaip ir tikino man ją rekomendavę žmonės, naujai paskirta URM Ekonomikos departamento vadovė užsirekomendavo kaip pareiginga, organizuota, gerai situacijas skaitanti, „netempianti gumos“, operatyviai sprendimus priimanti ministerijos vadovybės narė.
Todėl prie komandos D. Grybauskaitė nepritapo ir nemaža dalimi dėl to išvyko dirbti į Lietuvos ambasadą Vašingtone.
Tačiau kaip nuolatinis viešojo gyvenimo stebėtojas, vertintojas bei gana aktyvus jo, to gyvenimo, dalyvis sekiau tolesnę D. Grybauskaitės veiklą.
Mačiau kaip įgijusi socialdemokratų lyderio A. Brazausko pasitikėjimą, ji tapo pradžioje finansų ministre, o vėliau Europos Sąjungos komisijos komisare.
A.Brazauskas matė joje stiprią asmenybę, žmogų, turintį savo tvirtą nuomonę, mokantį siekti tikslo.
Iš „socialdemokratinės“ D. Grybauskaitės biografijos dalies išskirčiau du paradoksalius dalykus.
Pirma - socialdemokratų dominuojamos vyriausybės finansų ministrė Lietuvos viešuosius finansus pavertė vienais liberaliausių, t. y., ekonomine prasme vienais dešiniausių Europos Sąjungoje.
Antras paradoksas susijęs su Europos komisarės laikysena prieš 2008 metų Seimo rinkimus.
Bet jeigu tokie moralinio nenuoseklumo faktai lieka nepastebėti, nelieka prasmės rypauti apie politinės etikos nuosmukius ir pripažinti – moralė nėra ne tik, kaip sakė Lietuvos banko vadovas Vitas Vasiliauskas, bankininkystės, bet ir politinės tikrovės dimensija.
Net jei moralinius vertinimus atidėtume į šalį, lieka dar vienas, taip pat labai svarbus D. Grybauskaitės biografijos zigzagas.
Ji per rinkimus, paremdama dešiniuosius, o po rinkimų – A. Kubiliaus inicijuotas ekonomines perturbacijas, jau oficialiai tapo neoliberalios, ortodoksalios ekonominės stovyklos nare.
Tapusi valstybės vadove, D.Grybauskaitė tvirtai laikėsi po reinkarnacijos priimto ekonominio tikėjimo.
D. Grybauskaitė priklauso antrajai žmonių kategorijai.
Kai Lietuvą apėmė krizė ir gamyba krito nuo skardžio, reikėjo žūt būt palaikyti visuminę paklausą.
Kadangi ir G.Kirkilas, ir A.Kubilius pridarė klaidų ir bendras vidaus produktas drastiškai (15 % vien 2009 m.) sumažėjo, nebuvo galima apsieiti be skolinimosi.
Pirma -mes turime mažinti vartojimą, antra - mes nedemonstruosime pasauliui savo ekonominės impotencijos ir nesiskolinsime iš Tarptautinio valiutos fondo (TVF) - sakė ji.
Bet pasaulio spauda rašė ir visi žinojo, kad Baltijos šalis ištiko gili krizė.
Antra vertus, Lietuva vis tiek skolinosi.
Tačiau skolinosi ne iš TVF, kaip latviai, bet iš komercinių bankų.
Didele dalimi iš Lietuvoje veikiančių užsienio bankų.
Latvija mokėjo apytikriai 3 proc. palūkanų, o mes kartais trigubai daugiau.
Juk pastariesiems gerokai naudingiau ir saugiau skolinti valstybei nei krizės pakirstam verslui ar paliegusiam namų ūkiui… 
Kitas pavyzdys - „Snoro“ banko bankrotas.
Šalies vadovė labai rizikavo į šį postą paskirdama ne tvirtą ekonomistą, o savo žmogų - jos rinkimų štabui vadovavusį teisininką Vitą Vasiliauską.
Tiesa, pastarasis buvo dirbęs Finansų ministerijoje, tačiau ką nors nutuokiančiam apie valstybės ekonomiką akivaizdu, kad biudžetas ir bankininkystė yra skirtingos ekonomikos sritys, reikalaujančios specifinių žinių ir patyrimo.
Moralinės LB vadovo savybės taip pat labai svarbios - juk jis gindamas nacionalinį interesą turi nepasiduoti galingų komercinių bankų bei kitų privačių interesų grupių, o taip pat politinių jėgų įtakoms.
Bet moralė, kaip netyčia, bet nuoširdžiai išsidavė LB vadovas, nėra finansų pasaulio dimensija… „Snoro“ epopėjos metu ypač greitai paaiškėjo, kad žinių, patyrimo ir moralinio potencialo stygius centrinėje bankininkystėje yra didelis viešasis blogis, atnešantis milžinišką žalą šaliai.
Snoro bankrotas į Lietuvos istoriją įeis kaip vienas tamsiausių epizodų ne tik ekonomine, bet ir teisine bei moraline prasme.
O juk iš tikrųjų ji yra prie to - ji skyrė Lietuvos banko vadovą.
Žmonės D.Grybauskaitę į prezidentes rinko ne tik dėl jos tvirto būdo, ne tik todėl, kad ji buvo iš Briuselio, bet ir dėl to, kad ji buvo laikoma gera ekonomiste.
D.Grybauskaitė būtų geras vadovėlinis vertybinio persivertimo, persikrikštijimo pavyzdys.
Lietuvos prezidentas neturi didelių konstitucinių galių lemti šalies ekonominės raidos kryptį ir pobūdį.
Vadinasi, ji tautos ūkį, dažniausiai iš užkulisių, paveikia daugiau nei Lietuvoje konstituciškai leista.
Jeigu Lietuva turėtų vadovę, kurios ekonominės pažiūros ir asmenybė būtų labiau subalansuotos, ji savo racionaliais veiksmais bei protinga ekonomine retorika galėtų nemažai prisidėti prie tvarios, subalansuotos, efektyvios bei teisingos ekonominės plėtros.
Prezidentė turi prisiimti bent jau dalį atsakomybės už masinę emigraciją, periferijos ekonominį nykimą, vis dar didelį nedarbą, deformuotą darbo rinką, neteisingą turto paskirstymą tarp darbo ir kapitalo, tarp viešojo ir privataus sektorių ir t.t. Apibendrinant galima teigti – D.Grybauskaitė gamtos ir auklėjimo užprogramuota kaip stipri asmenybė.
J. Czubińskis.
Neleiskime, kad mūsų santykius veiktų chuliganai arba provokacinių publikacijų autoriai 2013 m. rugpjūčio 23 d. informacinis portalas DELFI patalpino Arnoldo Aleksandravičiaus straipsnį „Reikia prisiminti ne tik atgautą Vilnių, bet ir prarastus Suvalkus“, pasirodžiusį „Ūkininko patarėjuje“ (nr 97/3054), kuriame minima bendra Lenkijos ir Lietuvos istorija bei pateikiamas jos interpretavimas.
Lenkijos ir Lietuvos santykių istorija nebuvo laisva nuo įvykių, kurių interpretavimas iki šiol dalina abi tautas ir kurie paliko gilias, vis dar gyjančias žaizdas.
Nežiūrint tų sunkumų, 1994 m. pavyko pasirašyti Draugiškų santykių ir gero kaimyninio bendradarbiavimo sutartį.
Jos preambulėje tarp kita ko pabrėžta, kad „gerų ir blogų mūsų valstybių istorijos puslapių suvokimas turi pasitarnauti tarpusavio supratimo įtvirtinimui tarp lietuvių ir lenkų tautų besivienijančioje demokratinėje Europoje“, taip pat išreikštas apgailestavimas „dėl konfliktų tarp dviejų valstybių po I pasaulinio karo, kai po ilgos nelaisvės lietuviai ir lenkai ėmėsi kurti naują, nepriklausomą gyvenimą“.
(Besidominantiems siūlau susipažinti su tokiomis pozicijomis: A. Rachub'os, J. Kiaupienės ir Z. Kiaupos „Historia Litwy.
Dwugłos polsko-litewski” ; „Suvalkų sutartis: faktai ir interpretacijos“ – Lenkijos ir Lietuvos tyrinėtojų bendradarbiavimo rezultatas, ar dviejų dokumentų rinkiniais „Lietuvos ir Lenkijos santykiai: nuo Pirmojo pasaulinio karo pabaigos iki L. Želigovskio įvykdyto Vilniaus užėmimo (1918 lapkritis – 1920 spalis)“ bei „Lietuvos ir Lenkijos diplomatiniai santykiai 1939-1940 metais“, išleistais Lietuvos Respublikos URM.) 
Besiremiantis J. Pilsudskio ir A. Hitlerio panašumo teze savo dvasia stulbinančiai primena epochą, pasižymėjusią nepasitikėjimu ir nepakantumu (trečiasis-ketvirtasis dešimtmetis).
Atrodė, kad šis „ginčo“ dėl istorijos vertinimo etapas jau praeityje – dar 2010 m. kovą tuometinis Lietuvos Respublikos Seimo pirmininko pavaduotojas Česlovas Juršėnas konstatavo: „Pilsudskio palyginimas su Stalinu ir Hitleriu yra netinkamas“.
Gali stebinti faktas, kad tokio įtakingo portalo kaip DELFI tinklapiuose publikuojami panašūs tvirtinimai ir nuomonės, kurių pagrindinė tezė, be minėtų palyginimų kėlimo, yra istorinio priešiškumo Europoje bei užgesusio apmaudo gaivinimas.
Šiuolaikinė Lietuva tai pasiekimų šalis, vertinama kaip drąsių reformų pavyzdys, šiuo metu pirmininkaujanti ES Tarybai.
Bendroje Lenkijos ir Lietuvos istorijoje, be tamsių pusių, buvo daug įvykių, kuriais galime didžiuotis, keliančių abipusę pagarbą. K. Masiulis.
Priverskime kelių remontininkus galvoti apie vairuotojus Vilniuje važinėjame lėtai.
Prarandame milijonus Dėl gatvių užtvėrimų susidaro spūstys, o pasak VGTU prof. Alvydo Pikūno, spūstyje nuvažiuoto kilometro savikaina vidutiniškai padidėja du kartus.
Galima paminėti pavyzdį, kai gatvių tiesimo bendrovės skubėjo suremontuoti Vilniaus miesto gatves prieš 2013 m. II pusmečio Lietuvos pirmininkavimą Europos Sąjungai.
Visai priešingas pavyzdys yra dėl Geležinio Vilko g. statomos estakados Vilniuje.
Technikos mokslų daktaras Vigilijus Sadauskas pastebi, kad dėl Geležinio Vilko g. remonto vidutinis judėjimo greitis toje atkarpoje yra vos 2-3 km/val.
Susisiekimo ministerija galėtų parengti aprašą kaip įvertinti nuostolius dėl užtvėrimų, o viešuosius pirkimus vykdančios organizacijos galėtų reikalauti statybų kompanijų, kad jos nurodytų kokiam laikui ir kiek jos pageidauja užtverti kelio.
Pavyzdžiui, prekybos tinklas „Iki“ Vilniaus Jeruzalės mikrorajone parduotuvės rekonstrukciją įvykdė per dvi-tris savaites, kad pirkėjai kuo mažiau nukentėtų. 
A. Sakalas.
Referendumas, euras ir politikų žaidimai Vyriausybės programa yra patvirtinta visų valdančios keturgalvės koalicijos partnerių.
Vyriausybės programos skyriaus „Neatidėliotini vyriausybės veiklos prioritetai“ 34 paragrafe sakoma, kad vienas svarbiausių iš jų yra „šalies pasirengimas įsivesti bendrąją Europos valiutą eurą ir tapti visateise euro zonos nare, kai tai taps įmanoma pagal nustatytus konvergencijos kriterijus“.
Tačiau vienos iš koalicijos partnerių – Tvarkos ir Teisingumo partijos (toliau –TT) vadovai tvirtina, jog euro įvedimo klausimą reikia spręsti referendumu, nes Konstitucijos 9 straipsnyje parašyta, kad „svarbiausi Valstybės bei Tautos gyvenimo klausimai sprendžiami referendumu“.
Vienas iš šių subjektų – tai Seimas, kuris savo sprendimu gali patvirtinti, kad kuris nors klausimas yra itin svarbus ir, prieš jį sprendžiant, būtina atsiklausti tautos, t.y. skelbti referendumą.
Kitas subjektas – pati tauta, kurios atstovų 300 tūkstančių parašų turi tokią pat galią, kaip ir Seimo sprendimas dėl referendumo paskelbimo.
Todėl dabar belieka laukti, ar TT partijos vadovų iniciatyva sulauks Seimo pritarimo.
Todėl TT politikų iniciatyva – tai tik politiniai žaidimai.
Sprendžiant iš Vyriausybės veiksmų, euro įvedimo procesas neturėtų tęstis kelerius metus.
Apie tai jau rašė tokie nepaperkami ekonomistai, kaip Jonas Valatka ir Nerijus Mačiulis.
Kodėl buvo sukurta Europos Sąjunga, kodėl gi buvo sumąstyta sukurti bendrą pinigų sistemą, kodėl gi geriausios Europos ekonomikos: Vokietija, Prancūzija, Austrija, Suomija ir kitos šiaurės šalys įsijungė į šią piniginę sąjungą, kodėl net esant tikrai rimtiems šios sąjungos išbandymams – Graikijos išlaidavimui, esant Italijos, Ispanijos biudžetų pernelyg dideliems deficitams, pagrindinių Europos sąjungos ekonomikų vadovai vienareikšmiai pasisakė ir ėmėsi atitinkamų veiksmų euro zonos stabilumui palaikyti ir išsaugoti šią piniginę sąjungą?
Kodėl euro reikia ir kitoms mažoms Europos Sąjungos valstybėms – Slovakijai, Slovėnijai, Estijai, kai jo tariamai nereikia Lietuvai?
Atsakymas į šiuos du klausimus vienas: euro zonos plėtra vis daugiau naikina JAV dolerio, kaip rezervinės valiutos, dominavimą pasaulio rinkose, todėl tai nedžiugina JAV ekonomistų ir tų mūsų ekonomistų, kurių pažiūras formuoja koks nors „New York Times“.
Bet Slovakijos, Slovėnijos, Estijos ir didžiųjų Vakarų valstybių ekonomistų pozicija yra maždaug tokia: jei norime, kad ES ne vegetuotų, o ekonomiškai (ir politiškai) stiprėtų, tai euro, kaip antros pasaulio rezervinės valiutos, įsigalėjimas pasaulyje didintų ES ekonominį pajėgumą.
O stiprėjanti ES ekonomika – tai stiprėjanti ir vienos iš jos valstybių – Lietuvos ekonomika.
Ką tai reiškia kiekvienam Lietuvos žmogui, aiškinti nereikia.
3. Euro stabilumas padidintų investicijų srautą (Estijos pavyzdys).
5. Lietuva būtų priimta į turtingiausių šalių klubą su vieninga ekonomika, kur visi ekonominiai klausimai (energetikos, bankinės sistemos, transporto, prekybos ir kt.) sprendžiami visų jos narių interesų tenkinimui.
Ekonomistai kalba tik apie galimas neigiamas pasekmes, jeigu... sugestų ES stabilumo mechanizmas.
Bet ir tuo atveju Lietuva galėtų bet kuriuo momentu grįžti nuo euro atgal prie savo nacionalinės valiutos.
Tiesiog toks sprendimas atėmė iš neatsakingų politikų bet kokią galimybę populistiškai žaisti Lietuvos finansais.
Štai infliacijos šuolio nepatyrė nei viena įvedusi eurą ES valstybė.
Naujausias pavyzdys – Estija.
ES valstybėse nebuvo ir kainų šuolio po euro įvedimo.
Tiesos dėlei reikia pasakyti, kad įsivedę eurą mes įsipareigosime pervesti į numatomą 600 mlrd. eurų ES stabilizacijos fondą, gal būt, net iki 1 mlrd. litų.
Iš minėto 600 mlrd. fondo, esant būtinybei, būtų galima imti paskolą, kurios palūkanų norma būtų tik 2-3 proc., o ne 9, kuriuos dabar mokame už 2009 metais pasiskolintus iš privačių finansinių įstaigų pinigus.
Lito mylėtojų teiginys, jog praradę litą neteksime ir Valstybės simbolio, neatitinka tikrovės, nes su lietuviško euro įvedimu Lietuvos simbolis, kaip lietuviškas pinigas su mūsų vyčio bareljefu ant euro monetų, pasklis po visą pasaulį nuo Australijos ir Pietų Afrikos iki europinės Turkijos ar Ispanijos, nes viena euromonetų pusė bus išskirtinai lietuviška.
Dabar kiekvienas atsakykime sau, ar reikia mums euro, ar reikia referendumo, ir ar kartu su TT gaudysime juodą katę tamsiame kambaryje, iš kalno žinodami, kad jos ten nėra? A. Bielskis.
Apie politinės kairės klaidas: atsakymas draugei Nidai Polemikoje turi būti vengiama didaktikos.
Toks yra mano comrade bendrumo tarp Greisės ir Dogvilio – tarp knygas skaitančio bei mąstyti gebančio autonomiško individo ir virveliniuose „psy“ ryšiuose susipainiojusios šunaujos – neigimas, ką pati autorė, beje, pripažįsta.
Metafiziškai neigti žmonių bendrumą yra panašu į „mergaitėms – mezgimo vadovėlis, vaikinams – Plutarchas“. N. Vasiliauskaitė.
Apie empatiją ir Kairę dar kartą: atsakymas draugui Andriui O taip: teigti tezes, kuriomis tikima – nepakanka, jas būtina argumentuoti.
Kaip tik to iki šiol ir pasigedau comrade Andriaus įsikibime į empatijos konceptą: esą be jos neįmanomas nei politinis veiksmas, nei solidarumas ir apskritai labai, labai, labai blogai būti neempatišku, nes... kas?
Apie ryšį „tarp Dogvilio ir Greisės“.
Bet čia, deja, iškart prasideda keisti dalykai: na, KĄ BENDRO turi anas liūdnai pagarsėjęs dictum apie Plutarchą, mezgimą ir mergaites su mūsiške empatijos ir dogviliados tema?
Išskyrus nuspėjamą Andriaus strategiją arbitraliai įsteigti nesamą ryšį tarp mūsų diskusijos ir anos istorijos tam, kad tariamu panašumu surastų argumentą „specialiai man“: esą, viskas, kas panašu į x, turėtų paskatinti mane reaguoti kaip į x (o kad į x visai nepanašu – gal aš ir neapsižiūrėsiu).
O būtent ją – tokią keistą ir visiškai nereikalingą – kažkodėl nori ginti Andrius.
Ir Platono mitais apie Hermį nieko neįrodysime (jau vien todėl, kad taip selektyviai atmetame kitus, neparankius Platono mitus: pvz., apie aukso, sidabro ir vario priemaišas žmogaus „prigimtyje“: o ne, Platonas nebuvo antropologinis monistas; galbūt jis ir klydo, galima juo nesiremti – bet būtent todėl remti juo priešingas tezes nelabai prasminga ir net nelabai sąžininga).
Tiesiog tai kanalas, prie kurio prijungti žmonės: taip yra, to niekas neneigia, bet žmonėse esama ir kai ko kito – ir būtent kai kas iš to kito man atrodo kur kas svarbiau, vertingiau ir reikalingiau politinei Kairei nei empatija, kuri ir ultradešiniąją Garliavą sutelkia.
Klaida yra ne tarti, kad „politinės kairės stiprybė slypi geležine logika ir teorija apsišarvavusiame revoliuciniame elite, kuris vienintelis žino, kokių pokyčių progresyvi visuomenė turi siekti“ (ką, Andrius pats pripažįsta, daug kas Kairėje darė ir daro), o priešingai, tarti, kad „liaudis žino geriau“.
J. Šireika.
Energetinis Lietuvos saugumas kaip grėsmė Rusijai Rusijos tikslas atkurti ir išlaikyti Sovietų Sąjungos laikais turėtą įtaką šiandien laikomas pagrindine priešiškumo Lietuvos energetinei nepriklausomybei priežastimi.
Tikrąjį atsakymą galima rasti čia pat, Lietuvos pašonėje.
Mat istorinės ir geopolitinės aplinkybės lėmė, jog mūsų šalies siekis atsiskirti nuo rusiškos energijos bambagyslės tapo ne tik potencialia ekonomine, bet ir karine grėsme Karaliaučiaus sričiai bei visai Rusijai.
Strateginė Karaliaučiaus srities reikšmė Rusijai Šiuo metu Karaliaučius Maskvai yra strategiškai svarbesnis nei SSRS laikais.
Jau kone 70 metų Karaliaučiaus sritis tarnauja Rusijai (anksčiau – Sovietų Sąjungai) kaip ginkluotųjų pajėgų forpostas Europos gilumoje.
Rusija nuo likusios Europos dalies nėra atskirta natūraliais gamtiniais barjerais, pavyzdžiui, kalnais.
Priešingai – europinė šios valstybės dalis plyti Rytų Europos lygumoje, atveriančioje itin platų kelią karinėms invazijoms Maskvos link.
Netekusi apsauginę zoną anksčiau užtikrinusių buferio valstybių – Baltijos, buvusių Varšuvos pakto šalių ir Ukrainos – kontrolės, Maskva kliaujasi Karaliaučiuje ir iš dalies Baltarusijoje sutelktų karinių pajėgumų potencialu.
Iširus Sovietų Sąjungai, būtent Karaliaučiuje liko vieninteliai Rusijos kontroliuojami neužšąlantys Baltijos jūros uostai – Vakarų karinei apygardai priklausančio Baltijos karinio laivyno bazės.
R. Bogdanas.
Jei trečdalis tiki, kad kandidatas vienas du padvigubins jiems atlyginimą, trečdalį Seimo sudaro tokie pažadukai.
O jei šeštadalis tiki, kad žengsime atgimimo keliu vien su neišmoktu dekalogu rankoje, - įstatymus tada Lietuvoje priiminėja apsišaukę atgimimo vedliais.
Tik nereikia jos painioti su demokratijos lopšiu Atėnais, nes antikoje demokratija veikė kitaip.
Kai reklamuojami Lietuvą į ES nuvedę alus ar skalbimo milteliai, reklamoje nevalia peikti kitų rūšių.
Nutaisęs geraširdišką išraišką, premjeras Algirdas Butkevičius nenuilsdamas varo ant buvusios Vyriausybės.
Kiek kartų A. Butkevičius kartojo, kad Andriaus Kubiliaus vyriausybė praskolino Lietuvą.
Juk rinkimai veja rinkimus: tai savivaldybių, tai Seimo, tai prezidento... undefinedDabar, kai matosi vis geresni ekonomikos atsigavimo rodikliai, vis neįtikinamesnis atrodo šūkis, kad A. Kubilius krizės nesuvaldė, tik praskolino Lietuvą.
Todėl socdemų dirbtuvės pagamino naują plokštelę: A. Kubilius per mažai skolinosi.
Padrąsinimo galėjo suteikti patikliųjų suvirškinti samprotavimai, jog reikėjo pigiau skolintis iš Tarptautinio valiutos fondo.
Kas prieš nurydamas varginosi pažiūrėti, jog dėl TVF reikalavimų Latvijoje algos biudžetininkams (gydytojams, policininkams, mokytojams, ir t.t.) buvo sumažintos dvigubai, negu Lietuvoje?
Jei A. Butkevičius ir per krizę būtų buvęs premjeras, turėtume daug daug pinigų...
Buvo A. Kubilius, teko veržtis diržus.
Tik tada, kai trūks kantrybė laukti pažadėto baliaus, rinkėjas įžvelgs klastą geraširdiškoje A. Butkevičiaus išraiškoje ir pasipiktinęs su viltimi atsigręš į A. Kubilių: ištraukė iš krizės, tai gal dabar į rojų pametės?
Beje, A. Kubilius savo ruožtu iki šiol nepamiršta kritikuoti prieš krizę buvusią socdemų Vyriausybę, kad ji nesukaupusi rezervo krizei, tačiau kukliai nutyli, kad išlaidavimas buvo skatinamas ir laiminamas Seime konservatorių balsais.
Prezidentė Dalia Grybauskaitė irgi žengė į naują politinį sezoną, kurio kulminacija bus prezidento rinkimai pavasarį.
Apsilankymą Baltuosiuose rūmuose Prezidentūra pateikė kaip nuoseklios užsienio politikos etapinį ženklą.
Po susitikimo su Baraku Obama prezidentė pabrėžė, jog JAV pradeda vertinti Baltijos ir Šiaurės šalis kaip geopolitinį vienetą.
Atskridęs į Vilnių JAV valstybės sekretorius Johnas Kerry'is pakartojo, jog susitikimas su Baraku Obama „yra svarbus signalas, kad Baltijos šalys vaidina svarbų vaidmenį kartu su Šiaurės šalimis“.
Tema baigta, taškai įskaitomi D. Grybauskaitei.
Atvykusi į metalo apdirbimo įmonę, ji labai vaizdingai ištrinko galvas ją lydėjusiems Ūkio ministerijos atstovams.
O peržvelgus užimtumo didinimo veiksmų planą 2014-2016 m. man kilo tik vienas klausimas: kokios pelytės su spaliuko ženkliukais šitą tuščiažodžiavimo odę kūrė?
Profesinio mokymo ir orientavimo skyrius yra Švietimo ir mokslo ministerijoje.
Kiek girdėjau, po rinkimų į ministrus atėjus darbiečių statytiniui Dainiui Pavalkiui, buvo išdraskyta sėkmingai po visą Lietuvą veikusi struktūra, skirta orientuoti moksleivius.
Nei ŠMM, nei SADM (kur ministrauja administratorė, bet darbietė iš Marijampolės), būsimų prezidento rinkimų perspektyvoje nėra dėl ko vanoti, nes darbiečiai neturi ką matomo iškelti kaip savo kandidatą.
Susidūrėme su tuo pačiu metodu, kurį nuolat naudoja A. Butkevičius.
Tada mūsų laukia ne Šiaurės šalims būdinga rinkimų kampanija, o gaidžių peštynės, po kurių žmonės vėl dūsaudami žiūrės į nutryptus padorumo daigus, kurie taip sunkiai kalėsi pro besipriešinantį pykčio gruodą. Lenkijos ambasadorius: Lenkijoje nėra jokios realios jėgos, kuri grėstų Lietuvos Respublikai Rugsėjo 5d. 
sukanka 22 metai, kai buvo atkurti Lenkijos ir Lietuvos diplomatiniai santykiai.
Lenkijos Respublikos ambasadorius Lietuvoje Jo Ekscelencija Jaroslawas Czubinskis interviu DELFI sako: „Visuomenės tyrimai rodo baisius skaičius: tik 3 proc. lietuvių pažįsta Lenkiją, ir tik 3 proc. lenkų pažįsta Lietuvą.
Reikia gilesnio pažinimo, negu parduotuvės Suvalkuose ar chuliganų poelgiai stadione.“
- Ką jūs radote atvažiavęs dirbti į Vilnių šį pavasarį ir ką Jums norėtųsi palikti savo būsimai pamainai?
Esu iš vidurio Lenkijos, ir emocinių ryšių su Lietuva neturėjau.
Prieš atvažiuodamas į Vilnių beveik metus ruošiausi šiam darbui: perskaičiau turbūt viską, ką galima rasti, kalbėjausi su įvairiais žmonėmis Lenkijoje.
Atvykęs radau rezultatyvią erdvę, sukurtą dirbusių prieš mane, o ateityje norėčiau matyti visų pirma besivystančią mūsų kaimynystę, gyvenant greta vienoje Europos dalyje.
Sunku apsispręsti dėl VAE, kai Lietuva dar nenusprendė - Gyvendami kaimynystėje, turime daug ekonominių ryšių.
Didžiausias mokesčių mokėtojas Lietuvoje yra „Mažeikių nafta“, kuri priklauso lenkų bendrovei „Orlen“.
Dabar, kai mūsų šalys yra ES, vyksta kitaip: mes labai ilgai ruošiamės, o tada greitai statome, nes visiems mums svarbus galutinis rezultatas.
Minimi projektai yra strateginiai ES mastu.
Pavyzdžiui, jei pažvelgsime į dujotiekį, – Briuselis jau paskyrė lėšų realiam projektavimui.
Tokioms milžiniškoms investicijoms įgyvendinti yra tam tikra tvarka: ir gamtosauga, ir pasirūpinti, kad minimaliai trukdytų vietiniams, ir t.t. Lenkija, žinodama strateginę dujotiekio reikšmę, tuo pačiu siekia aprūpinti dujomis tą Lenkijos sritį.
Pavyzdžiui, Lenkija yra nusistačiusi, kad iki 2020 m. pabaigos „Via Baltica“ turi būti nutiesta.
Bet pakartosiu – ES nėra socializmo laikai, todėl reikia gerai pasiruošti.
- Yra dar vienas energetikos projektas, kuriame iš pradžių dalyvavo ir Lenkija.
Projekto priešininkai Lenkijos atsitraukimą demonstravo kaip protingą žingsnį nedalyvauti branduolinės elektrinės statyboje.
Man sunku jūsų klausti apie Lenkijos apsisprendimą, kai dabartinė Lietuvos valdžia neapsisprendusi.
Lenkija dešimtis kartų yra sakiusi, kad mato VAE projekte verslo interesą.
O pačioje Lenkijoje branduolinė energetika pradėta dar sovietiniais laikais.
50 km į šiaurės vakarus nuo Gdansko pajūryje prie Žarnovieco buvo pradėję statyti atominę jėgainę.
Bet visi atlikti seisminiai, geologiniai ir kitokie tyrimai anam projektui rodo, kad tai pati palankiausia vieta atominei jėgainei Lenkijoje.
Gaila, bet krizė pristabdė sprendimus, ir jau nekalbame apie 2020-2022 m., kada turėjo pradėti veikti pirmoji atominė jėgainė.
- Kaip Lenkijos visuomenė žiūri į mūsų kaimynų ketinimus statyti atomines elektrines Kaliningrado srityje ir Baltarusijoje prie Astravo?
- Žiūri panašiai kaip Lietuvos visuomenė.
Lenko korta - Žinodamas, kad esate vadovavęs Lenkijos Užsienio reikalų ministerijos konsuliniam departamentui, norėčiau paklausti apie lenko kortą, kurios išduodamos Lenkijos konsulatuose.
Aš ne Lenkijos Seimo narys.
- Lenko korta taikoma buvusioje SSRS teritorijoje.
- Lenkijoje tokios problemos nėra, mes rašome vietovardžius dviem kalbom.
- Tokius dalykus tiria Lenkijos teisėsauga.
Pavyzdžiui, Lenkijos vokiečiai turi dvi jiems įstatymu skirtas vietas Lenkijos Seime.
- Jei gatvė yra ir Pušų, ir Sosnovska, kokia kalba rašyti adresą ant laiško?
Padirbėjęs Lietuvoje apie pusantro mėnesio, priėjau štai tokios išvados: problemos esmė yra savivaldos suvokimas, tiksliau, skirtingas savivaldos suvokimas Lietuvoje ir Lenkijoje.
Varšuva sau pasiliko tik kontrolinį paketą.
Jei vietos taryba Rada nubalsuos už šokoladukus, vaivada turi teisę stabdyti.
Bet atkreipsiu dėmesį, kad šiemet Lenkijoje užsidaro 1 000 mokyklų.
Turime kuo daugiau žinoti vieni apie kitus - Dar norėčiau pakalbėti apie ryšius tarp Lenkijos ir Lietuvos kariškių.
Su NATO Baltijos šalys jungiasi per 106 km Lietuvos – Lenkijos sieną.
NATO gynybiniuose planuose, kurie skirti Baltijos valstybėms, svarbus vaidmuo numatytas Lenkijos ginkluotoms pajėgoms, ir Lenkija yra sutikusi šį vaidmenį prisiimti.
- Galiu tik pakartoti, ką yra sakę lenkų politikai: tai yra klausimai, kurie sprendžiami Lietuvos viduje tarp Lietuvos valdžios ir Lietuvos respublikos piliečių.
Kaip neseniai sakė Lenkijos premjeras, Lenkijos šalis kreipiasi į Lietuvos šalį, kad ši parodytų pakankamai empatijos klausimams, kuriuos kelia lenkų tautybės Lietuvos piliečiai.
- Ruošdamasis mūsų pokalbiui, Lietuvos Užsienio reikalų ministerijos tinklapyje radau, kad 2006-2012 m. buvo 55 aukščiausio lygio Lietuvos pareigūnų vizitai į Lenkiją ir 38 tokie vizitai iš Lenkijos į Lietuvą.
Atkreipsiu dėmesį, kad Lietuva yra 10 kartų mažesnė.
Suprantama, kad Lenkija dabar save mato kaip globalų žaidėją ES politikoje, jūsų užsienio reikalų ministras Radoslavas Sikorskis aktyviai reiškiasi Rytų partnerystės programoje.
Bet tada Lietuvoje klostosi įspūdis, kad mes kaimynams rūpime tik vienu – lenkų tautinės mažumos – klausimu.
- Po kelių dienų ministras R. Sikorskis lankysis Vilniuje ir aš jam perduosiu jo veiklos įvertinimą.
Mūsų užsienio reikalų ministrai palaiko ryšius elektroniniais laiškais, žinutėmis, net per „Twitter“.
Bet jūs girdėjote, kuo baigėsi pokalbiai telefonu mūsų ambasadoriams Budapešte ir Baku?
Aš nuolat ryžtingai pabrėžiu: nėra Lenkijoje jokios realios jėgos, kuri grėstų Lietuvos Respublikai; atvirkščiai, Lenkijoje daugybė žmonių, kurie linki Lietuvai sėkmės.
Visuomenės tyrimai rodo baisius skaičius: tik 3 proc. lietuvių pažįsta Lenkiją, ir tik 3 proc. lenkų pažįsta Lietuvą.
Reikia gilesnio pažinimo, negu parduotuvės Suvalkuose ar chuliganų poelgiai stadione.
Reikėtų matyti daugiau Lenkijos, o ne ekstremizmo - O ką galvoti vilniečiui, kai jis mato senamiestyje lenkų grupes, giedančias „Dar Lenkija nepražuvo“?
Tai labai paveiku ir akivaizdžiau, negu daugeliui nežinomi gynybiniai NATO planai su Lenkijos kariuomenės dalyvavimu.
Mažai kas pagalvoja, kad Lenkija solidariai prisiėmė gynybinį įsipareigojimą mūsų atžvilgiu ir nepasiūlė perduoti šį vaidmenį kitoms šalims vietoj savęs.
- Lenkijoje reikėtų matyti daugiau Lenkijos, o ne ekstremizmo.
Lenkija yra pasiruošusi ginti Baltijos valstybes, jei, neduok Dieve, kas atsitiktų.
Lenkų naikintuvai skraido virš Baltijos šalių kaip NATO oro misijos dalyviai.
Dabar partneriai iš Lietuvos kontroliuoja dalį Lenkijos oro erdvės.
K. Girnius.
Ne Žirinovskis, o Putinas yra Kremliaus vadovas Rusijos politikai ir apžvalgininkai nepasižymi santūrumu.
Kai reikia grasinti, pasipila apokaliptinės prognozės – gal dangus neatsivers, bet iš jo kris Rusijos raketos, smogiančios visiems, užsitraukusiems Kremliaus rūstybę.
Didėjant tikimybei, jog JAV smogs Sirijai, padidėjo retoriniai išpuoliai prieš Baltijos šalis, pranašystės ir grasinimai, kad už JAV veiksmų palaikymą joms gali baigtis blogai.
Nepaisant to, kiek šie Sirijos gynėjai beriaumotų, ne jie valdo Kremlių, o prezidentas Vladimiras Putinas, kuris pastaruoju metu laikosi santūriai.
Šį kartą pirmuoju smuiku griežia politologas Michailas Aleksandrovas, vadovaujantis NVS šalių instituto Ryšių su Baltijos šalimis skyriui.
Pasak M. Aleksandrovo, pagalba agresijos aukoms gali būti teikiama įvairiomis formomis.
Rusija kol kas teikianti diplomatinę, politinę ir ekonominę pagalbą, bet galėtų nukreipti karinę jėgą prieš agresorių, šiuo atveju – NATO.
Baltijos šalys priklauso šiam blokui, palaiko agresyvius santarvės veiksmus, tad nedera laikyti Baltijos šalių nekaltu avinėliu.
M. Aleksandrovo nuomone, „šios šalys, kaip JAV sąjungininkės, yra karinės operacijos prieš NATO agresiją Sirijoje teisėti taikiniai.“
Prabilo ilgai tylėjęs Rusijos liberalų demokratų partijos lyderis Vladimiras Žirinovskis.
Gal nuogąstaudamas, kad M. Aleksandrovas siekia iš jo atimti pagrindinio Rusijos priešų pliekėjo vaidmenį, V. Žironovskis tvojo iš peties.
Drįsusios pritarti Vakarų įsiveržimui į Siriją, Baltijos šalys bus okupuotos arba sunaikintos.
Jis paragino nutraukti visus ekonominius ryšius su Latvija, Lietuva ir Estija, o krovinius gabenti tik per Rusijos uostus.
V. Žirinovskis dar pridūrė, jog reikia pareikalauti, kad Ukraina sugrąžintų Donbasą, Charkovą, Odesą, Krymą.
Daroma užuominų, kad M. Aleksandrovo ir V, Žirinovskio kliedesiai skirti ne Rusijos gyventojams ar lietuviams, latviams ir estams, bet Baltijos šalių rusams, kad siekiama juos sukurstyti, gal net išprovokuoti kokiems nors destabilizuojantiems veiksmams.
Lyg šiol Estijoje ir Latvijoje gyvenantys rusai laikėsi ramiai, nebruzdėjo, net kai jų politinės teisės buvo ribojamos, o šalys išgyveno ūkio krizę ir nuosmukį.
Neginčytina, kad JAV ir Rusijos santykiai įsitempė dėl įvairiausių priežasčių.
Nesutariama dėl Sirijos, dėl žmogaus teisių pažeidimų Rusijoje, branduolinės ginkluotės mažinimo, dėl prieglobsčio suteikimo paslapčių viešintojui Edwardui Snowdenui.
B. Obama atšaukė Maskvoje numatytą aukščiausio lygio susitikimą su V. Putinu.
Bet V. Putinas ir Rusija ramiai priėmė šį akibrokštą.
Jie apgailestavo dėl B. Obamos sprendimo, bet neatšaukė po kelių dienų numatyto užsienio reikalų ir gynybos ministrų susitikimo.
Rusija suteikė E. Snowdenui prieglobstį, bet be didelio entuziazmo.
Pats V. Putinas pabrėžė, kad kol E. Snowdenas gyvens Rusijoje, jis turės vengti veiksmų prieš „mūsų partnerį JAV.”
Nors Rusija nuosekliai kritikuoja JAV politiką Sirijos atžvilgiu, kurį laiką pats V. Putinas tylėjo.
Tik pastarosiomis dienomis jis vėl pradėjo kritikuoti JAV ketinimą smogti.
Prieš kelias dienas V. Putinas davė interviu JAV žinių agentūrai „Associated Press“ ir Rusijos televizijos pirmajam kanalui.
Interviu, kuris labiausiai skirtas amerikiečiams, V. Putinas stengėsi kuo geriau kalbėti apie JAV.
Visos jo derybos su B. Obama „yra labai konstruktyvaus pobūdžio, labai esminės ir gana atviros“, o JAV prezidentas esąs įdomus pašnekovas ir konkretus, dalykiškas žmogus.
Putinas pažymėjo, kad amerikiečiai išrinko B. Obamą prezidentu ne tam, kad jis būtų malonus Rusijai.
Itin svarbu tai, kad V. Putinas pabrėžė, jog Rusija laikinai sustabdė galingų raketų S-300 tiekimą Sirijoje.
Tiesa, stiprinamas karinio jūrų laivyno junginys Viduržemio jūroje, bet tai laikau priemone JAV priminti, kad Rusija turi savo interesų šiame regione ir kad ji nėra visiškai bejėgė.
Nesureikšminčiau padėties, ypač dėl Rusijos Užsienio reikalų ministerijos įspėjimo piliečiams.
Pareiškime nurodoma, kad penki Rusijos piliečiai buvo išduoti JAV, tarp jų Dmitrijus Ustinovas, kurį išdavė Lietuva.
Rusija veikiausiai nuogąstauja, kad JAV sąmoningai stengiasi perimti į savo rankas kuo daugiau Rusijos piliečių, siekdami didinti spaudimą Kremliui išduoti E. Snowdeną.
Ne tik Rusija tai daro.
Pernai gruodį Baltarusijos užsienio reikalų ministerija išsiuntė Lietuvos ambasadai notą dėl padidėjusių krovininio transporto eilių dviejų valstybių pasienyje.
Lietuvos muitinių darbo sutrikimas nebuvo susietas su politika.
Priežastis buvo paprastesnė – 29 Medininkų kelio poste dirbę muitininkai buvo sulaikyti įtariami piktnaudžiavimu tarnyba ir kyšininkavimu.
Rusija yra kaprizingas ir nedraugiškas kaimynas.
Bet nepasitenkinimą labiau kelia Lietuvos dujų ir energetikos politika, byla prieš „Gazprom“ Stokhomo arbitraže, o ne neįpareigojantis pareiškimas, smerkiantis cheminių ginklų vartojimą Sirijoje ir raginantis nubausti nusikaltėlius.
Dvi priežastys skatina B. Obamą imtis karinių operacijų prieš Siriją.
Ir jis nuogąstauja, kad jei JAV nieko nedarys, ji neteks patikimumo, tad ir galios atbaidyti potencialius smurtautojus ir juos priversti tinkamai elgtis.
Rusija supranta patikimumo svarbą, tad kokie pikti bebūtų Kremliaus kėslai, Rusija nepuls Lietuvos.
Poreikis išsaugoti NATO patikimumą verstų Ameriką reaguoti į agresiją prieš sąjungos narę.
Negebėjimas apginti puolamą narę reikštų NATO žlugimą, nes nepatikimais paverstų visus JAV karinius įsipareigojimus kitoms šalims, bent dalis iš kurių skuba laimėti Rusijos malonę.
Maskva puikiai supranta, kad negalėdama sau to leisti, JAV reaguotų visomis reikalingomis priemonėmis. R. Sadauskas-Kvietkevičius. Antiamerikietiška propaganda Lietuvoje laimi vis daugiau sielų?
Matyt senstu, kad Kėdainių krematoriumas man pranešė, jog pas juos iki rugsėjo 10 d. atliekama techninė profilaktika.
Jei ne – beliks aprašyti „Facebooke” ir džiaugtis tokių pat sukriošėlių „laikais” ir komentarais.
Bet, kol dar krutame, neskubėkite mūsų, XX a. 8-9 dešimtmečių vaikų, nurašyti.
Panašiai, kaip senutę Europą ir JAV daug kas per anksti nurašė į kriošenas.
„Lietuvai reikia suvokti, kad žaidimo taisyklės pasikeitė, vyksta Vakarų pasaulio renesansas – JAV tampa pasaulio ekonomikos varikliu, o Kinija – grėsme“, – DELFI naujienų portalui pasakė „Nordea Bank Lietuva” ekonomistas Žygimantas Mauricas.
Kiek bekartotų aukščiausi mūsų šalies vadovai, kad būtent Jungtinės Amerikos Valstijos yra mūsų sąjungininkės ir saugumo garantas, akivaizdžiai rusiškos kilmės antiamerikietiška propaganda Lietuvoje laimi vis daugiau sielų.
Ne taip seniai legendinis tinklaraštininkas Rokiškis Rabinovičius atliko Antrojo laipsnio Vyčio Kryžiaus ordino vertą tyrimą ir atskleidė mechanizmą, kaip nedidelė žmonių grupelė, susikūrusi interneto socialiniuose tinkluose fiktyvius profilius, užgrobia įtaką labai skirtingose grupėse „pradedant ekologija, religinėmis grupelėmis, kova prieš E raides ir baigiant visokia juvenaline justicija, Kluonio gatve ir panašiai” ir aktyviai agituoja jų narius, kad „visas blogis sklinda iš Vakarų – ES ir JAV”.
Iškart po demaskavimo dalis tokių grupių pritilo, Žemaitijos antisistemininkai „Būkime vieningi”, pagarsėję savo laišku Aleksandrui Lukašenkai ir Vladimirui Putinui, netgi žadėjo nutraukti veiklą, bet po kelių dienų įrašą apie tai ištrynė.
Už mano lango vis taip pat neskubėdami vaikštinėja kurorto gatvėmis paskutiniais beveik vasariškos saulės blyksniais besimėgaujantys poilsiautojai, o kuro ir rūkalų gabenimu iš Baltarusijos laisvalaikiu užsiimantys druskininkiečiai rūpinasi ne Sirijos, o laikinai uždaryto Raigardo pasienio kontrolės punkto likimu.
Ir šiuo požiūriu mes, lietuviai, esame gal net tikresni europiečiai už pietines ES šalis, panašesni į vokiečius ir skandinavus.Dailininkas P. Repšys.
Petrą Repšį kalbina Aurimas Švedas“ šiemet išleido leidykla „Aidai“.
„Piešimas buvo tarsi durys“ — XX a. II pusės Lietuvos visuomenės ir kultūros istorija, papasakota dviejų žmonių dialogo forma.
Dailininko ir istoriko klausimų bei atsakymų fechtuotė baltame popieriaus lape virto unikalia knyga, kurioje puikus pasakotojas ir dėmesingas klausytojas kalbasi apie istorijos tėkmę, praeities ir dabarties sankirtas, kūrybą ir kasdienybę, Vilnių ir pasaulį.
Petro Repšio pasakojime atsiskleidžia svarbiausi jo asmeninės ir kūrybinės biografijos bruožai.
Knygos puslapiuose analizuojama asmens ir kūrėjo laisvės sovietmečiu problema, dalijamasi prisiminimais apie sovietmečio ir posovietinio Vilniaus kultūrinį veidą formavusius žmones, prabylama apie dailininkų bendruomenę ir kuriami išraiškingi jos atstovų portretai.
Nuosekliai aptariama, kaip buvo brandinami Repšio darbai, kuriuose atvaizduoti svarbiausi Lietuvos istorijos įvykiai ir juos kūrusios asmenybės.
Petras Repšys — renesansinė asmenybė, nuolat klajojanti po įvairiausias istorines epochas ir dailės technikas; žmogus, be kurio neįsivaizduojamas paskutinių kelių dešimtmečių Vilniaus kultūrinis gyvenimas; dėmesingas istorijų kolekcionierius ir puikus pasakotojas.
Aurimas Švedas — originaliai mąstantis istorikas, besidomintis gyvąja praeitimi ir jos vaizdiniais meno sferose; tyrinėtojas, kuriantis iškilių XX a. Lietuvos kultūros asmenybių portretus; patyręs žmogiškosios atminties formų stebėtojas, mokantis klausti ir klausytis.
Knyga bus taip pat pristatyta Vilniaus knygų festivalyje „Titanike“ rugsėjo 13 d., 18 val. Renginyje dalyvaus Aurimas Švedas, Vytautas Ališauskas ir Alfredas Bumblauskas.
- Klausinėdamas apie Jūsų gyvenimą ir kūrybą norėčiau apčiuopti, kaip per vieno žmogaus, t. y. Jūsų, Petrai, likimą atsiskleidžia istorijos vyksmas ir kokiu būdu asmens bei istorijos susitikime gimė vaizdiniai apie dabartį ir praeitį, kuriuos galima „skaityti“ Jūsų darbuose.
Gal pradėkime nuo pradžių pradžios ir pabandykime šį bei tą, kaip Jūs sakote, pasiaiškinti…
Ką žinote apie Repšių ir savosios giminės tiek iš motinos, tiek iš tėvo pusės istoriją?
1942 metais prie vokiečių gimė sesuo Genovaitė, po dviejų savaičių mirė tėvas.
Mama dar kalbėjo, kad buvo Švedijoje,Prancūzijoje, Vokietijoje išvažiavęs užsidirbti.
Be sesers, turėjau brolį Vladislovą, septyniais metais už mane vyresnį.
Važiuojant iš Linkuvos į Joniškį, pusiaukelyje yra Puodžiūnų kaimas.
Pasukus iš vieškelio į dešinę ir pavažiavus du kilometrus — Puodžiūnėliai, mamos tėviškė.
enelis Jonas Požėla, senelė Sofija Balčiūnaitė, mama Teodora, jos sesuo Julija, broliai Jonas ir Antanas.
Antanas gyveno Klaipėdoje, turėjo dvi dukras.
Senelis važinėjo į Latviją, statė latviams namus.
Net žinomas apylinkėje plėšikas Tamošiūnas jo privengdavo.
Gerai įkaušusį, miegantį ratuose iš Latvijos namo jį parveždavo arklys Derešis.
Kad neverkčiau, dėdė Jonas pasodino mane ant karvės.
Būdamas studentas, vieną vasarą aplankiau dėdę Joną.
Bijojo Jono Balčiūno – jo bijojo visi.
Bedainuojant dėdei Jonui iš burnos iššoko dantis.
Jonas pats surado dantį, įsidėjo į kišenę ir užsegė sagą.
Jonas Balčiūnas buvo mums giminė – mano senelės brolio sūnus.
Gyveno gretimame Stegvilių kaime, buvo aistringas medžiotojas.
Balčiūnui, kaip karo veteranui, bylos nekėlė.
Žmonės tarsi padaugino Balčiūną.
Vėliau, kai atsikraustė pas mus į Šiaulius, mokė įvairiausių žaidimų, pasakojo atsitikimus apie vaiduoklius, apie žmones, apie velnius ir aitvarus.
- Senelis iš tėvo pusės Vladislovas Repšėvičius, senelė Teklė Tovianska (Taujanskaitė) turėjo namus Voveriškių kaime, šalia Kuršėnkelio (šis kraštas buvo smarkiai aplenkintas).
Šiaulių-Palangos kelyje netoli Kuršėnų, šalia Paežerių ežero, yra Repšių kaimas.
Mažeikių-Skuodo kelyje, tarp Bugenių ir Ukrinų, – dar vienas Repšių kaimas.
Kai Voveriškiai sudegė, šeima persikėlė į Vijolius.
Kazimieras ir Mykolas, paimti į rusų kariuomenę, žuvo Pirmojo pasaulinio karo metu kovose su turkais Užkaukazės fronte.
Liko mano tėvas Petras, Vincentas, Adolfas ir dvi seserys — Teklė ir Elena.
Kaip ir mamos tėvas su sūnumis važiuodavo į Latviją statyti namų.
Paklausiau dėdės Adolfo, ką tai reiškia, jis atsakė: „Taip.
Adolfas apie senelės fantazijas kalbėdavo su šypsena.
Po tėvo mirties dėdė Adolfas padėjo mūsų šeimai.
Mes jį vadinom Aduliuku.
Adulis buvo puikus uogautojas, grybautojas, medžiotojas ir geras žmogus.
Vaikystėje lankydavomės Adulio šeimoj, žaisdavom su jo vaikais.
Susitinkam ir dabar, nors nebėra nei Adulio, nei jo sūnaus Viktoro, nei mano brolio Vlado.
Šalia Adulių gyveno dėdė Vincas.
Jo troboj ant sienos rėmeliuose kabėjo Viktoro Vasnecovo trijų raitų karžygių reprodukcija (2).
Dėde, kam tuos ruskius laikot namuose?
Jis užsiuto: Čia Algirdas, Vytautas ir Kęstutis(3).
Aš pasakiau, kad tai Dobrynia Nikitičius, Ilja Muromietis ir Alioša Popovičius, kad jie rusai ir žinau, kas juos nupaišė(4).Vincas patraukė kėdę į šoną, atsistojo ir žengė žingsnį į mane.
Turimas omenyje rusų dailininko Viktoro Vasnecovo (1848–1926) paveikslas „Karžygiai“ [ 1898 ].
Algirdas (apie 1296–1377) — Lietuvos didysis kunigaikštis (1345–1377) ; Kęstutis (apie 1300–1382) — Trakų kunigaikštis, Lietuvos didysis kunigaikšis (1381–1382); Vytautas Didysis (apie 1350–1430) — Lietuvos didysis kunigaikštis(1392–1430).
Dobrynia Nikitičius, Ilja Muromietis, Alioša Popovičius — senovės rusų epinių liaudies dainų herojai.
A. Guogis.
Požiūris į silpnąjį Lietuvą traukia žemyn Įdomiai atrodo vieno iš „Naujosios kairės“ judėjimo įkūrėjo Andriaus Bielskio atsakas dėl empatijos reikalingumo „mažutėliams“ tokią nuostatą pasmerkusiai to paties judėjimo narei Nidai Vasiliauskaitei.
Tikrai galima pritarti A. Bielskiui, kad empatija silpnesniam yra žmogiškumo išraiška.
Bet prie viso A. Bielskio filosofinio pagrindimo būtina pridurti paprastas pastabas apie stipriojo ir silpnojo santykį Lietuvos kasdieniniame gyvenime.
Būtent vakariečiams Lietuvoje krenta į akis prastas Lietuvos darbdavių požiūris į savo pavaldinius ir žymiai labiau jaučiama silpnųjų atskirtis.
Tartis su žemiau stovinčiu ar išklausyti jo nuomonę Lietuvoje dažnai laikoma nereikalinga praktika.
Manau, kad Lietuvos BVP, socialinės raidos indeksą, pasitenkinimo gyvenimu ir daugybę kitų rodiklių galima būtų reikšmingai pagerinti, jeigu tik daugelis paslaugų organizatorių ir teikėjų taptų geranoriškesni ir draugiškesni kolegų ir paslaugų gavėjų atžvilgiu.
Manau, kad visą šią DELFI diskusiją dėl empatijos silpnesniam ne/reikalingumo būtina papildyti socialinės nelygybės tema.
Nelygybė nėra jau toks didelis blogis pats savaime, tačiau dideliu blogiu, perfrazuojant Garett Culitty knygoje „Globalizacija ir lygybė“ rašomas mintis, ji tampa tada, kai yra užtvirtinami dominavimo santykiai silpnesniųjų atžvilgiu, tada, kai silpnesnieji skriaudžiami dėl politinio ir teisinio statuso, tada, kai stipresnieji yra paprasčiausiai žiaurūs silpnesniųjų atžvilgiu ir tada, kai silpnesnieji nesulaukia to atlyginimo ir to įvertinimo, kurio jie mano esą verti.
Visi šie nelygybės elementai yra ypač pastebimi Lietuvos tikrovėje ir būtent čia slypi pagrindinė Lietuvos atsilikimo priežastis ir negebėjimas tiesesniu keliu eiti pirmyn.
Aš žinau tą jausmą, kai norėtum skirti laiką šeimai, draugams, hobiui ar paprasčiausiai nieko neveikimui, tačiau negali, nes… verslas nelaukia. 
Aš pats esu patyręs tą bejėgiškumo jausmą. 
Pats buvau pakliuvęs į tą užburtą ratą.
Išlipau, bet daugybė žmonių juose toliau sukasi: advokatai, dizaineriai, autoservisų, restoranų savininkai, parduotuvių savininkai, stomatologai, kirpėjai, smulkaus remonto-statybų specialistai, kepyklos, vežėjai, buhalterinių paslaugų įmonės, prekybos atstovai, smulkūs prekeiviai, įvairūs konsultantai, baldininkai, draudimo brokeriai, kelionių agentūros, apželdintojai, kompiuterininkai, programuotojai, tinklapių kūrėjai, vertėjai, siuvėjai, suvenyrų gamintojai ir prekeiviai, interneto parduotuvių savininkai, veterinarijos klinikos, kaimo turizmo sodybų savininkai, architektai, santechnikai, dailidės, tinkuotojai, šaltkalviai ir t.t.
Turbūt pusė Lietuvos gaunasi.
Šiais metais daugiau dėmesio skirsiu būtent darbui su tokiais smulkiais verslininkais-amatininkais. 
Ko gero, apie amato pavertimą verslu dažniau rašysime ir commonsense.lt .
Tačiau ne tik rašysime. 
Pernai išmėginome kelis webseminarus, pasiteisino, sulaukėme gerų atsiliepimų, tad bendravimui naudosime ir šį žanrą.
Pirmąjį metų webseminarą būtent ir noriu surengti tema: “Kaip amatą paversti verslu”. 
NEMOKAMAS webseminaras įvyks 2011 m. sausio 11 d. 19 val. per webseminarai.lt.
Dažnai labai užsiėmę smulkūs verslininkai neturi laiko skaityti tinklaraščius (laiko švaistymas!), todėl beveik neabejoju, kad ir apie šį webseminarą jie nesužinos. 
Nebent jūs apie tai pranešite. 
Jei tarp jūsų artimųjų yra tokių žmonių, kurie savo nedideliame versle dirba nepakeldami galvos, nusiųskite jiems šį mano pakvietimą: Galbūt bendromis pastangomis mums pavyks padaryti tam tikrus pokyčius jų versle, kad ilgainiui jiems nebebus problematiška atrasti laiko su jumis išgerti alaus, ar nueiti į kiną, ar išvažiuoti atostogų ilgesniam nei savaitės laikotarpiui.
Nors ir ne visai šventinė tema, bet visgi nusprendžiau netylėti ir sudalyvauti virtualioje blogerių (scania, malcius, mantas ir grumlinas) diskusijoje apie medalių dalinimą. 
Kaip jau straipsnyje apie pardavimų konferenciją sakė galvazmogupuosia: “не вынесла душа поэта”.
O viskas prasidėjo nuo to, kad vieną gražų ketvirtadienio vakarą keliavau (kaip įprasta vyrams) per kanalus ir užkliuvau už pokalbių laidos “Valanda su Rūta”. 
Ir nusprendžiau pasižiūrėti, nes kalbėjo Benas Gudelis (žiūrėti nuo 25 min iki 34 min). 
Kad niekam nekiltų abejonių dėl mano sąsajų, tai galiu iškart oficialiai deklaruoti, kad kažkuriame gyvenimo etape teko nemažai bendrauti ir dirbti su Benu. 
Tačiau jau kokie 5 metai neteko su juo susitikti gyvai. 
Todėl buvau nustebęs, kad jis visgi dalyvauja televizijos laidoje (jis visuomet buvo prieš panašius šou dalykėlius).
Pokalbis sukasi apie nelygybę, pensijas, verslą, direktorius, atlyginimus. 
Benas pajuokauja, kad jų įmonėje nėra tokių protingų darbuotojų kaip valstybinėse įmonėse, todėl ir atlyginimai jų mažesni. 
Man  (ir daugeliui kitų skaičių ir internete apie tai pasakojusių žmonių)tas sprendimas pasirodė absurdiškas, nelogiškas ir… kadangi nuo jo priklausė paskutinis trečdalis knygos visisškai sugadino visą reikalą.
Atrodo, jog knygos pabaiga rašyta paskubomis,  kone ‘belekaip”.
Skaitytoją bandoma nustebinti visai ne netikėtais istorijos posūkiais, o pabaigoje istorija, kuri pradžioje žadėjo daug ir galėjo būti visai elegantiška išsivysto į kažkokią makabrišką prastoką siaubiaką.
Bet bet..
Kaip jau minėjau- interneto platybėse daugelis skaitytojų rašo, jog jie įsimylėjo šitą knygą, jog ji viena geriausių skaitytų ir t.t.
Tad nenoriu atimti skaitymo džiaugsmo iš tų, kurie vis dėlto norėtų ją paskaityti, todėl paintriguosiu jus trumpučiu istorijos pradžios aprašymu (kuris knygyne man būtent ir patiko): Dvynukių Julia ir Valentina teta miršta ir palieka joms savo butą Londone su sąlyga, kad jos gyvens ten bent vienerius metus ir kad dvynukių tėvas ir mama (tetos sesė ) niekada neįkels kojos į tą butą.
Merginos iš Amerikos atsikrausto į Londoną, į tetos butą, per kurio langus matosi Highgate kapinės.
Valentina ir Julia liguistai yra prisirišusios viena prie kitos, vis dar vilki vienodais rūbais, miega vienoje lovoje ir absoliučiai viską daro kartu.
Gyvendamos tetos bute jos susipažįsta su kaimynu Martin, kuris dėl savo obsesinio-kompulsinio sutrikimo niekada neišeina iš buto, o savo dienas leidžia užsakinėdamas internetu baliklius, valiklius, chirurgines pirštines ir maistą, ir kambariuose su laikraščiais užklijuotais langais kuria sunkius kryžiažodžius laikraščiams bei verčia tekstus iš įvairių kalbų.
Kitas kaimynas- Robert rašo disertaciją apie kapines, esančias po jo langais ir gedi dvynukių mirusios tetos, kurią labai mylėjo.
Ir kai tikrasis pasaulis susitinka su vaiduokliškuoju, tamsios šeimos paslaptys pradeda lįsti į paviršių…
O gal galit duoti kitų pavyzžių, kai knygos sudėtinės dalys yra geros, bet pati knyga – šiaip sau?
Balys Sruoga (1896 m. vasario 2 d. Baibokuose, Vabalninko vasčius – 1947 m.  spalio 16 d. Vilniuje) – Lietuvos poetas, prozininkas, dramaturgas, teatrologas, literatūros ir tautosakos tyrinėtojas.
Mokėsi Panevėžio realinėje gimnazijoje.
1912 m. pradėjo spausdinti savo kūrinius „Aušrinėje“, „Rygos Naujienose“, „Lietuvos žiniose“, „Naujam Take“, Amerikos lietuvių spaudoje, literatūros žurnale „Vaivorykštė“.
1914 m. įstojo į Peterburgo miškų institutą.
1915 m. perėjo į Peterburgo universiteto Istorijos-filologijos fakultetą.
1916 m. perėjo į Maskvos universitetą studijuoti literatūros.
(Balsai salėje) Ar galėtume sutarti… Liberalų sąjūdžio frakcijos vardu.
Ar galėtume sutarti bendru sutarimu?
Ne.
Registruojamės ir balsuojame.
Kas už šį pasiūlymą?
Už pasiūlymą daryti pertrauką.
Balsavo 40 Seimo narių.
Už – 19, prieš – 10, susilaikė 11.
Taigi pasiūlymui daryti pertrauką yra pritarta. (Balsai salėje)
Gerbiamieji kolegos, pakankamai didelis balsų skirtumas ir pavieniai jūsų balsai tikrai nieko nepakeis.
Sprendimas yra priimtas – daryti pertrauką.
Prašom.
Repliką po balsavimo – kolega A. Mazuronis.
Labai dėkui, gerbiamasis pirmininke.
Aš tik norėčiau šiek tiek patikslinti kolegą A. Endziną.
Jis nebuvo, matyt, visiškai, iki galo, sąžiningas tiek mums, tiek rinkėjams.
Jie ne nespėjo susipažinti su informacija, o, manau, derėtų labai aiškiai ir viešai visiems pasakyti, kad liberalų jėgos šiandien atstovauja Seime seksualinių mažumų interesams ir juos gina.
Mes suprastume tokį motyvą ir priimtume.
Gyvename demokratinėje valstybėje, visi turi teisę į savo nuomonę. (Plojimai)
Seimo narė A. Baukutė.
Labai ačiū, posėdžio pirmininke.
Tiesiog aš balsavau ir mano balsas yra neužfiksuotas.
Nežinau, kokios priežastys.
Aš balsavau už.
Gal galima būtų perbalsuoti?
Dėkoju.
Jūsų pareiškimas išliks stenogramoje.
A. Endzinas.
Dėkoju, gerbiamasis pirmininke.
Šiandien 9:10 val. 
Lietuvos laiku indeksas buvo paaugęs 0.3 proc. iki 133.57
Investuotojų nuotaikas lėmė vakarykštis FED pareigūnų tvirtinimas, jog JAV ekonomika atsigauna vidutiniu tempu.
Tačiau tai nesuteikia jokio aiškumo rinkos dalyviams, spėliojantiems apie tolimesnius JAV centrinio banko veiksmus dėl ekonomikos stimuliavimo apimčių.
Pabaltijo biržose prekyba trečiadienį vyko ramiai, visų trijų šalių nacionaliniams indeksams rodant kilimo tendencijas.
Bendra apyvarta trijose rinkose pasiekė 0.77 mln. EUR, kurių didžiausia dalis atiteko Vilniaus biržai.
Čia sudaryti 289 sandoriai, kurių bendra vertė siekė 394 tūkst. EUR, indeksui OMX Vilnius fiksuojant 0.5 proc. prieaugį.
Aktyviausiai Vilniuje prekiauta Linas Agro Group vertybiniais popieriais, kurių perleista už 155 tūkst. EUR, tačiau didžiausią dalį šioje apyvartoje sudarė vienas tiesioginis sandoris, kurio metu perleista virš 100 tūkst. EUR vertės akcijų beveik nepasikeitusia kaina – 0.73 EUR už akciją.
Apyvarta išsiskyrė ir kitos žemės ūkio bendrovės Agrowill Group akcijos, kurių iš viso perleista už 61 tūkst. EUR, o kaina pakilo 1.5 proc. iki 0.264 EUR už akciją.
Talino biržos prekyba buvo menka: sudaryta 150 sandorių už 234 tūkst. EUR, o indekso OMX Tallinn reikšmė per dieną beveik nepasikeitė ir užsidarė ties 825.95 punktais.
Didesnio dėmesio susilaukė tik keltų operatorės Tallink Grupp vertybiniai popieriai, bendrovei paskelbus rugpjūčio mėnesio statistiką, rodančią išaugusius keleivių ir transporto priemonių srautus, palyginus su praėjusių metų tuo pačiu laikotarpiu.
Aukščiausiai stiebėsi Rygos indeksas OMX Riga, fiksuodamas 1.3 proc. augimą, apyvartai siekiant 97.5 tūkst. LVL.
Didžiausią teigiamą įtaką indekso augimui darė brangstančios Latvijas kungieciba akcijos, kurių vertė per dieną pakilo net 7.8 proc. iki 0.346 LVL už akciją, esant 60 tūkst LVL alyvartai, iš kurios pusę sugeneravo vienas tiesioginis sandoris.
Brango ir abiejų listinguojamų farmacijos bendrovių Olainfarm bei Grindeks akcijos, atitinkamai po 1 proc. ir 2 proc., apyvartoms pasiekus 14 tūkst. ir 10 tūkst. LVL.Tokių savybių netrūksta su Lietuvos vėliava įsteigtoms ir žemes masiškai supirkinėjančioms užsieniečių kapitalo firmoms.
Pragarišką šios mašinos poveikį tuoj patirs stambūs Mažeikių r. ūkininkai, iki šiol ramiai nuomojęsi didžiąją dalį ūkininkauti reikalingos žemės.
Pritrenkianti naujiena Rūta ir Rimvydas Neimantai prieš septynetą metų atsikėlė į Židikų seniūnijos Juodeikėlių kaimą, įsigiję čia apleistą fermą ir nedidelį žemės sklypą.
Nuomos sutartį esame pasirašę iki 2017 m. Deja, neseniai gavome didžiųjų sklypų savininko, UAB „Žemėpatis“, atstovo pranešimą, kad 70 ha parduodami, o mes pirmenybės tvarka turime teisę pirkti po 15 tūkst. Lt/ha.
Niekam ne paslaptis, kas žemę iš „Žemėpačio“ perka – tai bendrovė „Nordic Agra“, kurios vienintelis akcininkas yra užsienietis“, - „Ūkininko patarėjui“ pasakojo R. Neimantienė.
Ne ūkininkavimas, o žaidimas“, - apmaudo neslėpė Juodeikėlių kaimo ūkininkai.
Dalyvavo ES programose ir priemonėse, todėl šiandien ūkininkai patys pasiruošia pašarus gausiai bandai, modernia technika melžia karves.
Šios priemonės nors ir remiamos ES, tačiau nemažus pinigus kainavo ir mums.
Pernai mums siūlė pirkti 11 ha sklypą po 7 tūkst. Lt, tačiau tebeturime įsipareigojimų bankui, todėl apie žemės pirkimą negalėjome nė pagalvoti“, - sakė R. Neimantienė.
Pagal Lietuvos įstatymus užsieniečiai lyg ir negali žemės pirkti, bet, prisidengdami lietuviškomis afišomis, perka išsijuosę.
Aš sakau ir sakysiu, kad Lietuvos valdžia nemyli savo žmonių“, - ūkininkė R. Neimantienė buvo kategoriška.
O štai Mažeikių r. savivaldybės Žemės ūkio skyriaus vedėjas Rimantas Gramas nemano, kad užsieniečiams priklauso pusė rajono žemių.
„Ne mūsų valioje lemti tuos procesus, kurie šiandien vyksta Lietuvoje ir mūsų rajone.
Paklaustas, kodėl Mažeikių rajone taip įsigali lietuviškomis įmonėmis prisidengusių užsieniečių šeimininkavimas, R. Gramas prisiminė senesnius laikus.
„Viskas prasidėjo nuo danų bendrovės „Tritho“, jie pirmieji čia atsikėlė, o paskui, matyt, pritraukė savo draugus, šie – savo draugus.
Ateity - nežinia Juodeikėlių k. ūkininkai jau dabar mato būsimų permainų ženklus: į Angliją darbo ieškoti išvyko jaunesnysis sūnus.
Bazė sukurta tris kartus didesniam gyvulių skaičiui, aišku, kad ferma stovės tuščiai“, - sakė R. Neimantienė.
Tačiau liko vos kelios dienos, per kurias ūkininkai turi pranešti žemės savininkui „Žemėpačiui“ dėl savo apsisprendimo, pirks žemę už milijoną, ar ne.
Apsilankėme Mažeikių r. įsikūrusioje bendrovės „Nordic Agra“ atstovybėje.
Židikų seniūnės pavaduotoja Skirmutė Stasytė tvirtino, kad lyg ant mielių iškilusios žemės kainos vietos ūkininkus smaugia.
Iki šiol, tiesa, dar neteko girdėti, kad dėl užsieniečių superkamų žemių stambus ūkininkas būtų nukentėjęs tiesiogiai, tačiau Neimantų ūkis gali tapti pirmuoju“, - sakė S. Stasytė.
Apie tai laiku nepagalvojo Juodeikėlių k. ūkininkai.
Žemės ūkio produktų perdirbėjams – galimybė modernizuotis Baigėsi paraiškų surinkimas paramai pagal Lietuvos kaimo plėtros 2007–2013 m. programos (KPP) priemonę „Žemės ūkio produktų perdirbimas ir pridėtinės vertės didinimas“ gauti.
Šiais metais paraiškos buvo priimamos nuo gegužės 13 d. iki liepos 26 d. Per visą laikotarpį surinkta 18 paraiškų, kuriose prašoma pinigų suma siekė 15 741 191 litų.
Paramos nauda nekelia abejonių Pasak Nacionalinės mokėjimo agentūros prie Žemės ūkio ministerijos (NMA) Kaimo plėtros ir žuvininkystės programų departamento Projektų vertinimo skyriaus vedėjo pavaduotojos Saulės Važgauskaitės, pareiškėjai daugiausia paramos prašė norėdami įsigyti naujos ir modernesnės įrangos bei įvairaus pobūdžio statybų darbams atlikti.
„Aktyviausi per šių metų gegužės 13 d. – liepos 26 d. laikotarpį buvo pareiškėjai iš Kėdainių rajono (iš viso pateikė 3 paraiškas).
Nuo šio krašto nedaug atsiliko Vilniaus bei Šakių rajono pareiškėjai, kurie pateikė po dvi paraiškas“, – pasakojo S. Važgauskaitė.
Pagal subsektorių „Kitų sutarties dėl ES steigimo I priede išvardytų produktų perdirbimas ir (ar) rinkodara“ (toliau – kiti) paraiškų negauta.
Anot S. Važgauskienės, parama pasinaudojusiems pareiškėjams atsiveria galimybės padidinti įmonės konkurencingumą, modernizuoti savo veiklą, įdiegti naujausias technologijas ir inovacijas bei sukurti didesnės pridėtinės vertės produktus.
Jis privalėjo neturėti įsiskolinimų Lietuvos Respublikos valstybės biudžetui ir Valstybinio socialinio draudimo fondui.
Be to, pareiškėjas privalėjo tvarkyti buhalterinę apskaitą pagal Lietuvos Respublikos teisės aktų nustatytus reikalavimus ir kt.“, – bendro pobūdžio reikalavimus vardijo S. Važgauskaitė.
Įmonėms, kuriose dirba mažiau kaip 750 darbuotojų arba kurių metinė apyvarta yra mažesnė kaip 690 560 tūkst. litų, finansuojama iki 20 proc. patirtų išlaidų“, – pasakojo S. Važgauskaitė.
Pažangios ir efektyvios technologijos Paramą pagal priemonę „Žemės ūkio produktų perdirbimas ir pridėtinės vertės didinimas“ gavusios bendrovės „Arimex“ direktorius Audrius Janiūnas pasakojo, kad įmonė jau 18 metų specializuojasi riešutų ir džiovintų vaisių tiekime ir perdirbime, todėl vieną pagrindinių tinkamumo kriterijų – ne mažiau kaip 50 proc. pajamų gauti iš žemės ūkio produkcijos perdirbimo – atitiko be jokių sunkumų.
Bendra planuojama investicija į gamybos modernizavimą viršijo 10 mln. litų, todėl parama leido įmonei įsigyti pažangiausias ir efektyviausias technologijas, užtikrinančias produkto kokybę bei maisto saugą“, – pabrėžė A. Janiūnas.
Šiuo metu bendrovė yra vienintelė BRC sertifikuota riešutų ir džiovintų vaisių tiekėja Pabaltijyje.
Standarto diegimas žymiai padidino įmonės konkurencingumą Skandinavijos rinkoje ir leido pasirašyti tiekimo sutartis su didžiausiais Skandinavijos prekybos tinklais.
Įsigyti metalo detektoriai užtikrina, kad vartotojams bus patiekti saugūs produktai“, – tiesioginę paramos naudą paminėjo A. Janiūnas.
Anot A. Janiūno, vystant veiklą daugiau kaip 18 metų, šis įsipareigojimas niekaip neturėjo įtakos ateities planams.
Paraiškos bus renkamos nuo 2013 m. rugsėjo 16 d. iki 2013 m. rugsėjo 30 d. Užs.Nepasisekus su sraigėmis ir antimis, nusprendė auginti ežiukus mėsai Vienas Kazachstano verslininkas ketina įkurti fermą, kurioje augins ežius mėsai, skelbia „Ekspress-K“.
Verslininkas Sergejus Bukušiovas, gyvenantis Kazachstano Akmolinsko srityje, pasakojo, jog anksčiau augino sraiges ir antis, iš kurių kepenėlių gaminamas paštetas.
Idėja auginti ežius S. Bukušiovui kilo po to, kai medžiotojai pavaišino jį šių gyvūnų mėsa.
Anot verslo plano, per pirmuosius dvejus metus jis užsiims tik ežių veisimu (reprodukcinius ežius S. Bukušiovas ketina įsigyti Rusijoje), o vėliau pardavinės jų mėsą užsienyje, Vakarų Europos šalyse.
Kazachstane, verslininko manymu, jo produkcija nebūtų perkama dėl gyventojų „konservatyvumo“.
Geros agrarinės ir aplinkosaugos būklės reikalavimų pakeitimai Šių metų rugpjūčio mėnesį priimtuose Žemės ūkio naudmenų geros agrarinės ir aplinkosaugos būklės reikalavimų (GAAB) aprašo pakeitimuose patikslinti paramos gavėjų įsipareigojimai.
Šie reikalavimai yra skirti paramą pagal su plotu susijusias Lietuvos kaimo plėtros 2007-2013 m. programos (KPP) priemones ir tiesiogines išmokas gaunantiems pareiškėjams.
Vienam deklaruotų pievų ir ganyklų hektarui, už kurį prašoma tiesioginių išmokų, turi tekti ne mažiau kaip 0,2 sutartinio gyvulio (SG) vienam hektarui (ha), o 2014 m. - ne mažiau kaip 0,3 SG/ha.
„Šių metų rugpjūtį į sutartinių gyvulių sąrašą įtrauktos ir bičių šeimos.
Palyginimui, 4 bičių šeimos bus prilygintos 28 vištoms (dedeklėms) arba 8 triušiams“, - paaiškino Nacionalinės mokėjimo agentūros prie Žemės ūkio ministerijos (NMA) Metodikų rengimo poskyrio vyriausiasis specialistas Dainoras Bagavičius.
Individualiai registruoti ūkiniai gyvūnai, pavyzdžiui, galvijai, avys, ožkos, paramos prašančio žemdirbio arba jo partnerio valdoje turi būti išlaikyti nuo birželio 1 d. iki rugpjūčio 1 d. Gyvulių laikyti nėra būtina, jei deklaruoti pievų ir ganyklų plotai 2013 m. sudaro ne daugiau kaip 20 proc. (2014 m. – 10 proc.) visų deklaruotų žemės ūkio naudmenų, neįskaičiuojant pievų ir ganyklų, skirtų prekinei žolinės produkcijos gamybai ar deklaruojamų pagal programas „(Ganyklos) pievos skirtos prekinei žolinės produkcijos gamybai“, „Natūralių ir pusiau natūralių pievų tvarkymas“ (iki 2011 m.), „Rizikos“ vandens telkinių būklės gerinimas“ (iki 2011 m.), „Ganyklos (pievos) iki 5 m.“ (Ekologinio ūkininkavimo programa iki 2011 m.) ir „Daugiametės ganyklos (pievos) 5 m. ir daugiau“ (Ekologinio ūkininkavimo programa iki 2011 m.).
Gyvulių laikyti taip pat nėra būtina dalyvaujantiems šiose KPP priemonėse: „Pirmas žemės ūkio paskirties žemės apželdinimas mišku“, „Pirmas ne žemės ūkio paskirties ir apleistos žemės ūkio paskirties žemės apželdinimas mišku“, „Miškų aplinkosaugos išmokos“, „NATURA 2000 išmokos (parama NATURA 2000 miškų teritorijose)“, kai jų deklaruoti pievų ir ganyklų plotai 2013 m. sudaro ne daugiau kaip 20 proc., nuo 2014 m. – ne daugiau kaip 10 proc. visų tiesioginėms išmokoms ir paramai pagal išvardintas KPP priemones gauti deklaruotų plotų.
Tai, kad ganyklos ir pievos yra naudojamos gyvuliams ganyti, turi patvirtinti gyvulių buvimo lauke požymiai (ekskrementų liekanos, išguldyta žolė ir pan.)“, - pasakojo NMA vyr.
specialistas Dainoras Bagavičius.
Naujienos Šilutės ir Pagėgių rajono ūkininkams Dainoras Bagavičius atkreipė dėmesį, kad GAAB reikalavimai numato pakeitimus dėl šieno ir žaliosios masės išvežimo kai kuriose su kasmetiniais potvyniais susiduriančiose savivaldybėse.
Nuo šiol Šilutės rajono savivaldybės (Rusnės, Šilutės, Kintų, Juknaičių, Usėnų seniūnijų teritorijose) ir Pagėgių savivaldybės (Pagėgių, Lumpėnų ir Stoniškių seniūnijų teritorijose) šieno ir šienainio rulonai turi būti išvežti iš lauko iki kiekvienų metų spalio 1 d. D. Bagavičius priminė, kad šienas ar žalioji masė ganyklose arba pievose, taip pat daugiametėse ganyklose arba pievose turi būti sutvarkyti iki kiekvienų metų rugpjūčio 1 d. Šieną ir žaliąją masę reikia išvežti iš lauko, o žaliąją masę šienavimo metu būtina susmulkinti ir tolygiai paskleisti ganyklų arba pievų, taip pat daugiamečių ganyklų arba pievų plotuose.
Ryžosi drąsiam žingsniui – ėmėsi Lietuvoje nematyto verslo „Tai pirmas levandų ūkis Lietuvoje!“
– sakė 42-ejų Jūratė Lankauskaitė-Kregždienė, prieš penkerius metus iš Vilniaus persikrausčiusi į rajone esantį Kiemelių kaimą ir jame įkūrusi „Lavender Village“.
Buvau laimingas vaikas, visus norus siejantis tik su muzika, – pokalbio pradžioje prasitarė Vilniaus konservatorijoje, tuometėje J. Tallat-Kelpšos aukštesniojoje muzikos mokykloje, solinį dainavimą studijavusi J. Lankauskaitė-Kregždienė.
Prieš įkurdama ūkį „Lavender Village“ ponia Jūratė turėjo nedidelę gėlių parduotuvėlę, o kiek vėliau įkūrė apželdinimo įmonę, kuriai vadovauja iki šiol.
Daug patirties įgijau dirbdama samdomą darbą“, – pasakojo J. Lankauskaitė-Kegždienė.
„Prieš ketverius metus susapnavau save levandų lauke, – į prisiminimus leidosi J. Lankauskaitė-Kregždienė.
Nebijojo rizikuoti ir klysti Prieš pradėdama verslą J. Lankauskaitė-Kregždienė nebijojo.
Dirbu, kuriu, stengiuosi išgirsti apsilankiusių žmonių įspūdžius, o tuomet atsižvelgdama į jų poreikius priimu sprendimus“, – tikino Levandauskaite dažnai pavadinama verslininkė.
Verslo pradžioje, kaip prisipažino, ponia Jūratė neskaičiavo, kiek uždirbs: „Tiesiog norėjau veiklos ir realizuoti save.
J. Lankauskaitė-Kregždienė įsitikinusi, kad imantis verslo svarbu turėti planą, tačiau prisipažino pati veiklos ėmusis be jo.
Vis dėlto ilgainiui suprantau, kad disciplina yra būtina, todėl kuriant stovyklavietę jau buvo ir verslo planas“, – pasakojo J. Lankauskaitė-Kregždienė.
Ūkio plėtra „Sunku tiksliai pasakyti, kada įkurtas „Levander Village“, nes viskas prasido nuo idėjos, teko ilgai rinkti informaciją.
Pirmuosius levandų sodinukus atsivežiau nuo Čekijos pasienio, vėliau pati dauginau ir šakelėmis, ir iš sėklų.
Dabar tai puiki vieta ne tik pasigrožėti levandomis, bet ir pavakaroti, palydėti ar pasitikti saulę tiek po atviru dangumi, tiek jaukiuose kambariuose su terasomis ir vaizdu į ežerą“, – šypsodamasi sakė „Lavender Village“ šeimininkė.
Moteriai padeda ūkvedys Giedrius.
Paklausta, kodėl verslui pasirinko anglišką pavadinimą, J. Lankauskaitė-Kregždienė teigė norėjusi, kad jis būtų suprantamas ir užsieniečiams.
Pasinaudojo ES parama „Žinote, pradžioje visi mano darbo įrankiai buvo kompiuteris, išprotėjusi galva, rankos, kastuvas ir kauptukas.
Pirmiausia į verslą investavau savo pinigus, o vėliau, nusprendusi įkurti poilsiavietę, kreipiausi į Europos žemės ūkio fondą kaimo plėtrai pagal Lietuvos kaimo plėtros 2007–2013 metų programą.
Europos Sąjungos parama padėjo įgyvendinti siekius.
Paklausta, ar turi konkurentų Lietuvoje, ji sakė: „Kol kas neturiu, bet esu tikra, kad jau kitais metais atsiras daugiau levandų ūkių.
Kaip ir kasmet, „Lavender Village“ auginamų levandų ir jų produktų galima įsigyti to paties pavadinimo parduotuvėlėje ar užsisakyti paštu.
Anot J. Lankauskaitės-Kregždienės, pavasarį jaučiama didžiausia sodinukų paklausa, vasarą populiarios ekskursijos, poilsio paslaugos, rudenį domimasi nauju derliumi, o žiemą klientai ieško dovanų.
Svarbu ryžtingai siekti tikslo Paklausta, ką mano apie verslininkus, kuriems verslas yra tik būdas užsidirbti, J. Lankauskaitė-Kregždienė teigė: „Žinote, čia kaip muzikoje – gali pirkti bilietą į fonograminį prastos popmuzikos koncertą arba pasirinkti gyvai grojančios grupės pasirodymą.
Anot „Lavender Village“ įkūrėjos, verslininkams Lietuvoje nelengva, nes rinka maža, o mokesčiai vienodi ir didelėms įmonėms, ir smulkioms, ir verslo naujokėms.
Myliu Lietuvą ir jaučiuosi vienaip ar kitaip už ją atsakinga, todėl žadu čia gyventi, kurti ir, žinoma, dirbti, – šypsojosi iššūkių nebijanti moteris, o ketinantiems pradėti verslą palinkėjo svajoti ir ryžtingai įgyvendinti sumanymus: – Esate laisvi žmonės laisvoje šalyje ir galite laisva valia rinktis mėgstamiausią darbą pasaulyje!“
ANONSAS: Naujame „bzn start" mėnesio verslo žurnalo numeryje ieškokite įdomių ir naudingų istorijų: VERSLO ISTORIJA apie nuosavo verslo pradžią su Beata Nicholson, kuri pirmąją savo įmonę įkūrė, norėdama siūti prijuostes.
Numeryje apžvelgiamos verslo galimybės Rumunijoje, nuo mokesčių iki verslo kultūros aspektų, žurnalistinis tyrimas, kuriame susipažinsite su atlikta apklausa „Ko dar reikėtų išmokti Lietuvos verslui?”.
Taip pat startuolį „Inside Warehouse”, kurį sumanė Tadas Deksnys ir Justinas Taruška.Nors Lietuvoje žemės ūkio paskirties žemės pardavimas užsieniečiams draudžiamas iki 2014 m. gegužės 1 d., niekas nedraudžia kitos šalies piliečiui čia įsteigti žemės ūkio įmonę, o paskui įsigyti žemės.
Tokių bendrovių, pabirusių į smulkesnes, galime rasti vos ne kiekviename Lietuvos regione.
Daugelis jų ekologiškai ūkininkauja, plečiasi, brangiai supirkdami žemes ir keldami jų kainą, bei išveža pagamintą produkciją, nieko iš to, ką užaugina, nepalikdami Lietuvos rinkai.
Taip apie pašonėje įsikūrusį „vokietį" kalba Mažeikių, Raseinių, Jurbarko rajonų ūkininkai, kuriuos užsieniečių išpūsta žemės kaina visai įspraudė į kampą.
Būna, kad sako, esą jam „vokietis" duoda 12 -13 tūkst. litų už hektarą, ir iš mūsų reikalauja tiek mokėti, - sako Vygantas Baršauskas, ūkininkaujantis Jurbarko rajono Šimkaičių seniūnijoje.
To paties rajono ūkininkai Rolandas ir Lina Šulcos visai neseniai pirko žemės kaimynystėje.
Prie Veliuonos prašo dar daugiau, 11-13 tūkst. Visiems žemės trūksta, todėl ir konkurencija didžiausia.
Apie 200 litų už hektarą prašo, - sako L. Šulcienė.
Pasirodo, pagal tai, kokias išmokas ūkininkai gauna už žemę, savininkas nustato nuomos kainą", - sako Lietuvos žemės ūkio konsultavimo tarnybos Jurbarko biuro konsultantė Ramutė Mockevičienė.
Lietuvos ūkininkų sąjungos visepirmininkas jurbarkietis Raimundas Jovarauskas įsitikinęs, kad vietos ūkininkams su užsieniečių įkurtomis žemės ūkio bendrovėmis, tokiomis, kaip, tarkime, „KTG Agra", konkuruoti sunku: „Šeimininkauja dideliuose plotuose, valdomi laukai driekiasi nuo Mažeikių iki Jurbarko.
Šiai nuomonei pritaria LŪS Mažeikių skyriui vadovaujantis ūkininkas Andriejus Virkutis.
Gal dėl to, kad jie dideli ir neliečiami?, - piktinasi Mažeikių skyriaus vadovas.
Pasak A. Virkučio, žemės kaina Mažeikių krašte jau siekia 10 tūkst. už hektarą.
Patriotiškai nusiteikusių – vienetai Andriejus Virkutis sako, kad jam tenka sutikti ir principingų žmonių, kurie tikina nė už ką neparduosiantys svetimšaliams savo žemės.
„Man reikalingai pinigai, bet aš už tai, kad pirktų lietuvis," - tokį pasiūlymą keletą kartų yra gavęs ir pats Andriejus Virkutis.
Tuo tarpu jurbarkietis V. Baršauskas stebisi, kad sukalbamesni tie savininkai, kurie gyvena tolimesniuose miestuose.
„Keturias dukras turiu, visos su aukštaisiais ir visos turi savo darbus, tad ūkyje krutame vieni," - sako Marijona Krikštanienė, ūkininkaujanti kartu su vyru Boleslovu miškų apsuptame Seredžiaus seniūnijos kampelyje.
Paklausta, kam visa tai, ūkininkė M. Krikštanienė nedvejodama atsako: „Vaikaičiams.Kiaulių maro šmėkla supriešino ūkininką ir pareigūnus Baltarusijoje klaidžiojanti afrikinio kiaulių maro šmėkla įžiebė konfliktą tarp Klaipėdos rajono ūkininko ir Valstybinės maisto ir veterinarijos tarnybos.
Dar daugiau, ūkininko teigimu, Valstybinės maisto ir veterinarijos tarnybos (VMVT) Klaipėdos rajono darbuotojai tik imituoja, kad kovoja su atslenkančia grėsme, o iš tikrųjų baiminasi dėl savo munduro.
Pavasarį buvo gerai, vasarą - blogai Prieš dvejus metus Jonavos r. kilęs klasikinis kiaulių maras privertė ūkininkus imtis tam tikrų apsaugos priemonių, jas taikė ir Klaipėdos r. Gribžinių kaimo ūkininkas Vytautas Gliožeris.
Baltarusijoje kiaulėms susirgus afrikiniu maru, priemonės tapo griežtesnės.
Vis dėlto „Ūkininko patarėjui“ V. Gliožeris tvirtino, kad šį pavasarį jo ūkyje lankęsi VMVT specialistai reikalavimų pažeidimų nenustatė.
„Kilus marui Jonavos rajone, pas mane, vidutinio stambumo kiaulių augintoją, buvo atvykę Klaipėdos VMVT vadovai, apėjo ūkinį pastatą ir patarė, kaip jį aptverti, kur įrengti praėjimą ir įvažiavimą, organizuoti dezinfekavimą.
Ir šiemet gegužės mėnesį buvo atvykę, jokių priekaištų nesulaukiau.
Tačiau liepos pabaigoje, tarnybos vadovui išvykus į komandiruotę, o vėliau ir atostogų, padėtis pasikeitė.
Viršininką laikinai pavaduojantis Virgilijus Valantinas atvyko nusiteikęs kovingai: biologinė apsauga bloga, žiurkių nuodai išdėstyti netinkama tvarka, prie tvarto galo telkšojusią vandens balą įvardijo kaip srutų telkinį, nors mėginio ir nepaėmė.
– veterinarų atakomis stebėjosi Gribžinių k. ūkininkas.
Po vieno žodinio konflikto, ūkininko tvirtinimu, VMVT darbuotojai į jo ūkį atvyko su nauju reikalavimu – reikia tverti naują tvorą.
„Ūkininko patarėjo“ kalbintas Klaipėdos VMVT viršininkas Antanas Bauža pripažino, kad reikalavimai smulkiems kiaulių augintojams liberalesni.
Liga, 2007 m. prasidėjusi Gruzijoje, kasmet pajuda apie 300 km į vakarus ir jau priartėjo prie ES sienų.
Kita vertus, to paties A. Baužos žodžiais, paskutinis, vos už 50 km nuo Lietuvos sienos kilęs maro židinys Baltarusijoje prasidėjo smulkiame ūkyje, kur kiaulės galėjo turėti kontaktą su užsikrėtusiais šernais.
’’Saugome Lietuvą nuo pavojaus“ Klaipėdos VMVT viršininko teiravomės, ar išmintinga tvora aptverti visą pastatą, kuriame yra ir kitos paskirties patalpų, į kurias kiekvieną dieną gali tekti eiti po daug kartų.
Kiek pinigų išleidžia valstybė, vykdydama apsaugos nuo maro iš Baltarusijos priemones.
Kitos išeities nėra, nes kilus ligai nuostoliai bus nepalyginamai didesni“, - dėstė Klaipėdos VMVT viršininkas A. Bauža.
Galima būtų ginčytis, ar šalies VMVT direktoriaus pernai pasirašytame įsakyme reikalaujama būtinai aptverti visą tvartą.
Būtent tokią kiaulėms skirtą patalpą, dalį tvarto, nuo aplinkos iš visų pusių atskirtą mūro siena, pavadinkime ją „fiziniu barjeru“, ūkininkas V. Gliožeris ir kūrė.
Ar čia ūkininkas ir pareigūnai nesusikalba, nes skirtingai traktuoja įsakyme vartojamo lietuviško žodžio reikšmę, ar VMVT pavaldinių uolumui nėra ribų ?
Ūkininkas V. Gliožeris mano, kad daugeliu atvejų pakaktų laikytis protingumo principo.
Apie tokį principą telefonu jis kalbėjosi su VMVT Skubios veiklos skyriaus vedėju Mariumi Masiuliu, kuris žadėjęs įsigilinti į situaciją.
DELFI sulaukė iš skaitytojo nuotraukų, kuriuose paskolos reklamuojamos kaip intymių pažinčių ieškančios moterys.
Surinkus tinklalapio nuorodą žmogus nukreipiamas į greitųjų paskolų įmonės „4finance“ tinklalapį.
Mes turime partnerių tinklą, o užsiregistravę partneriai gali pasiimti mūsų reklaminio banerio kodą ir reklamuoti mūsų produktus savo internetiniuose puslapiuose arba socialiniuose tinkluose“, - dėstė „4finance“ informacinių technologijų ir elektroninės rinkodaros specialistas Eugenijus Toleikis.
Reklamos partneriai, kurie nesilaiko mūsų nustatytų taisyklių yra blokuojami ir pašalinami, matome, kad ir šis partneris elgiasi negražiai“, - konstatavo E. Toleikis.
Anksčiau bendrovė dėl kitos partnerio reklamos turėjo aiškintis su Lietuvos banku, kai buvo reklamuojamos „paskolos bedarbiams“.
Šį partnerį užblokuosime ir tokia reklama turės būti pašalinta“, - dėstė E. Toleikis.
Su DELFI susisiekęs E. Toleikis patikino, kad šis fizinis asmuo pažadėjo pašalinti visas pažinčių reklamas iš tinklalapių, o jo vykdoma veikla bendrovės bus atidžiai stebima.
LATGA smogė kabelinei televizijai: už retransliuojamas laidas turės sumokėti 177 tūkst. Lt Bendrovė „Init“, valdanti tokio paties pavadinimo kabelinę televiziją Kaune ir „Vinitą“ Vilniuje, asociacijai LATGA privalės sumokėti daugiau kaip 177 tūkst. Lt autorinio atlyginimo.
Dėl tokios ūkininko pozicijos VMVT pareigūnai jam pritaikė griežtą sankciją – uždraudė į tvarto teritoriją įvežti kiaules, tarp jų ir paršelius.
Dėl susiklosčiusios situacijos kiaulių banda sumažėjo iki 20, nors pernai kartu su sūnumi iš viso jų užauginome ir pardavėme 470,“ - pasakojo V. Gliožeris.
Pagal šalies VMVT direktoriaus praėjusių metų įsakymo „Dėl biologinio saugumo priemonių reikalavimų kiaulių laikymo vietose“ vėliau ėjusį papildymą, daugelį punktų, taikomų stambiems ūkiams, gali ignoruoti smulkūs augintojai, turintys ne daugiau kaip 10 kiaulių.
Aš manau, kad niekas Lietuvoje problemos iš esmės nesprendžia, pareigūnai žiūri, kaip apsidrausti patiems“, - dėstė ūkininkas V. Gliožeris.
Su šv. Kalėdom, mieli DELFI Piliečiai! 
Mieli DELFI Piliečiai, turbūt niekas iš Jūsų nesiginčys, kad šv. Kalėdos – pats smagiausias ir gražiausias žiemos metas.
Linkiu, kad šios šv. Kalėdos atneštų tik džiaugsmą, geras akimirkas ir laimę.
Kitą dieną norėdami patekti į Timkat (Kristaus krikštijimo vandeniu šventę, kuri čionykščiams taip pat svarbi kaip ir mums Šv. Kalėdos) vietas užsiimti reikėjo 5 val. ryto dar tamsoje.
Tad kaip nutiko, kad Bažnyčia nustatė būtent gruodžio 25 dieną švęsti šv. Kalėdas?
Ar tiesa tai, jog ši krikščioniška šventė – savo svarbumu antra po šv. Velykų – buvo nustatyta gruodžio 25 dieną būtent tam, kad išstumtų pagonių Saulės kultą, švęstą dar iki Kristaus gimimo?
2013 m. spalio 26 d. 15:00, Bažnytinio paveldo muziejuje (Šv. Mykolo g. 9, Vilnius).
2013 m. spalio 5 d. - 2014 m. sausio 25 d., Senųjų Trakų Viešpaties Apreiškimo vienuolyne su Šv. Jono apaštalinėmis seserimis. šeštadieniais, nuo 9.30 iki 16.30, spalio 5 d. - lapkričio 23 d. - sausio 25 d.
Šv. Jonas iš Kapistrano gimė 1386 m. italės ir vokiečio šeimoje, Kapistrano kaimelyje, netoli Akvilos, Italijoje.
Pirmasis jų vienuolynas Krokuvoje buvo pavadintas neseniai (1450 m.) kanonizuoto observanto šv. Bernardino iš Sienos vardu.
Panašiai kaip šv. Bernardinas iš Sienos, šv. Jonas Kapistranas drąsiai skleidė pamaldumą.
Ypatingą meilę jautė šv. Kryžiui.
Atvykęs į Vengriją, buvo jų vadovybės iškilmingai sutiktas ir ten, netoli sostinės Budos, aukodamas šv. Mišias išvydo regėjimą, kad dėl Jėzaus vardo ir šv. Kryžiaus krikščionys pasieks pergalę prieš turkus.
Šv. Jonas iš Kapistrano mirė septyniasdešimties metų 1456 m. spalio 23 d. Iloko miestelyje, Kroatijoje, praėjus vos trims mėnesiams po įspūdingai pasiektos pergalės Belgrade.
Spalio 21 d. Bažnyčia mini šv. Uršulę, mergelę ir kankinę.
Uršulės (IV a.) ir jos draugių kultas remiasi Kiolne archeologinių kasinėjimų metu šv. Uršulės bažnyčioje rastu IV a. įrašu akmenyje. 
Šv. Uršulės, arba uršuliečių, draugiją 1535 m. įkūrė šv. Angelė Meriči.
Šv. Uršulė vaizduojama su draugėmis, pasislėpusiomis po jos apsiaustu.
Spalio 20 d. minime šv. Mariją Bertilą Boskardin (1888 m. spalio 6 d. – 1922 m. spalio 20 d., Italija).
Būdama 17-kos, ji įstojo į Šv. Dorotėjos seserų mokytojų, Švč. Širdies dukterų vienuoliją.
Šeštadienį: paskaitos, pasidalinimai, šv. Mišios, ekskursija, maldos vakaras, filmas.
Sekmadienį: šv. Mišios, paskaita, pasidalinimas, pietūs Trakuose.
Savaitgalio kaina: 70 Lt nakvynė + 30 Lt maistas.
Registruotis galima internetu: ateik.savaitgali@gmail.com arba tel.: 8 650 74 645.
Šv. Ignoto bažnyčia pastatyta 1622-1647 m.
Išraiškingiausios koplyčios – Oginskių ir Šv. Onos.
Nuo jėzuitų akademijos laikų Šv. Jonų bažnyčioje meldėsi profesoriai, studentai, vykdavo įvairūs vaidinimai, disputai, buvo ginamos disertacijos, iškilmingai sutinkami karaliai.
Išraiškingiausios koplyčios – Oginskių ir Šv. Onos.
1737 m. Šv. Ignoto bažnyčia sudegė, įgriuvo vidurinės navos skliautai.
Vilniaus jėzuitų noviciatas ir Šv. Ignoto bažnyčia funkcionavo 1604 - 1773 m. XVI a. šiame kvartale stovėjo mūriniai gotikiniai namai, nuo Šv. Ignoto gatvės atskirti gynybine siena su šaudymo angomis (jos dalis, mūryta iš raudonų plytų ir akmenų, iš dalies tinkuota, matyti ir dabar).
Buvusioje reprezentacinėje noviciato dalyje (prie Šv. Ignoto gatvės), ją ištyrus ir restauravus, įkurta Respublikinė mokslinė techninė biblioteka ir Mokslinės techninės informacijos institutas (archit. Evaldas Purlys, 1983-1985).
Šios bažnyčios fasadas pavaizduotas 1834 m. Šv. Ignoto gatvės vakarinės pusės išklotinėje.
Šv. Ignoto bažnyčia –  yra Vilniaus senamiestyje.
Ankstesnis adresas: Šv. Ignoto g. 4 / Benediktinų g. 1a.
Šv. Ignoto g. Vilniaus mieste, Senamiesčio seniūnijoje.
Adresas: Šv.Ignoto 6, Vilnius (Prie Šv. Ignoto bažnyčios).
Šį sekmadienį, spalio 24 d., 11.30 val. Vilniaus Šv. Ignoto bažnyčioje (Šv. Ignoto g. 6) vyks sakralinės muzikos koncertas.
Viešbutis "Apia" yra mažas, jaukus viešbutis, įsikūręs pačioje Vilniaus senamiesčio širdyje, Šv.Ignoto gatvėje.
Pačiame Vilniaus centre, Šv. Ignoto g. 5, buvusio Benediktinių vienuolyno patalpose, amžiumi siekiančių XVII-ą šimtmetį, nuomai siūlomos puikiai įrengtos administracinės ir gyvenamosios paskirties patalpos.
Miesto pavadinimas atsirado iš šūkio, kurį Gravinai suteikė Šventosios Romos imperijos imperatorius Frydrichas II: Grana dat et vina (lot. „ji duoda javus ir vyną“).
Kvartu Sant'Elena (sard.  Cuartu Santa Alèni) yra Italijos miestas Sardinijoje, Kaljario provincijoje.
Miesto pavadinimas kilęs nuo atstumo iki Kaljario Quartum miles (lot. "Keturios mylios") ir Šv. Elenos, Konstantino I motinos.
Gyslainė (lot. chorioidea) – akies kraujagyslinio dangalo (lot. uvea) dalis.
Meras (lot. maīor 'didesnis') - daugelyje valstybių politikas, atliekantis realias arba simbolines vykdomosios valdžios vadovo funkcijas savivaldos objekte, dažniausiai miesto ar rajono savivaldybėje.
Jonas Paulius II (lot. Ioannes Paulus PP. II, it. Giovanni Paolo II; tikrasis vardas Karol Józef Wojtyła; 1920 m. gegužės 18 d. – 2005 m. balandžio 2 d.) – nuo 1978 m. spalio 16 d. iki pat savo mirties beveik 27 metus valdęs popiežius, Katalikų Bažnyčios vadovas.
Sociologija (iš lot. socius – kompanionas ir iš graik. λόγος – mokslas) – mokslas, tiriantis ir aprašantis visuomenės struktūrines ir funkcines sąsajas.
Ehinokokoze – liga sukeliama kaspinuočio (lot. Cestoda) echinokoko (lot. Echinococcus granulosus).
Proza (lot. (oratio) prosa – nevaržoma kalba) – neeiliuotos kalbos forma, kuri pasižymi įprasta gramatine struktūra ir natūralia sakinių struktūra, nepaklūstančia jokiam iš anksto nustatytam ritmui. 
Magistras (angl. master, iš lot. magister 'mokytojas, meistras, vadovaujantysis') - antrosios pakopos akademinis kvalifikacinis laipsnis, suteikiamas aukštosios mokyklos absolventams, baigusiems tęstines (podiplomines) studijas.
Benediktas XVI (lot. Benedictus PP. XVI; g. 1927 m. balandžio 16 d.) – popiežius emeritas, buvęs 265-uoju katalikų bažnyčios vadovu, taip pat Vatikano vadovu, 8-asis vokiškos kilmės popiežius.
Justinianas I (arba Justinianas Didysis, lot.: Flavius Petrus Sabbatius Justinianus, graik.: Φλάβιος Πέτρος Σαββάτιος Ιουστινιανός; 482 ar 483 m. – 565 m. lapkričio 13 ar lapkričio 14 d.) – Rytų Romos imperijos imperatorius, valdęs nuo 527 m. iki savo mirties, ir antras Justinianų dinastijos narys po dėdės Justino I.
Intelektas (lot.: intelligentia = "įžvalga, gebėjimas pažinti", intellegere = "suprasti") arba Protas – ypatinga subjekto ir objektų sąveikos forma, specifinė veikla, kilusi iš išorinių veiksmų, pasireiškiančių kaip visuma interiorizuotų operacijų, kurios koordinuojasi tarpusavyje ir sudaro grįžtamąsias, pastovias ir paslankias psichikos struktūras.
Frankų imperija (lot. Imperium Francorum) – istorinė valstybė Vakarų Europoje, kurią VIII–X a. valdė frankų kilmės diduomenė.
Edukologija (lot. educatio – švietimas, ugdymas, gr. logos – mokslas) – socialinis mokslas, tiriantis įvairiapusį žmogaus ir grupių ugdymą(si).
Bažnyčios mokytojai (lot. doctores ecclesiae) – teologai, kurių doktrina remiasi krikščionybė.
Portalas janes.com informuoja, kad Egipto karinės oro pajėgos turi maždaug dešimt sovietų gamybos naikintuvų Mig-21UM.
Šalis turi devynis CH-47DG modelius ir šešis CH-47SD.
2008 m. Kanada savo operacijoms Afganistane iš amerikiečių už 252 mln. dolerių įsigijo šešis CH-47D.
„Tai buvo įsimintiniausi mokymai iš visų, nes galėjome skraidyti su mokomaisiais JAV oro pajėgų lėktuvais T-1, T-6 ir T-38.
Studento manymu, bėda ir ta, kad ne visur galioja tarptautinis studento pažymėjimo ISIC.
Viešajame transporte jis galioja, bet aukštoji mokykla iš esmės verčia gamintis LSP.
Ar taip pat patyrėte trukdžių gauti LSP?
„Esu truputėlį nustebinta ir dėkinga už gautą paramą“, – sakė ji interviu naujienų agentūrai TT.
„Buvo pats laikas“, – pareiškė Andersas Wejrydas TT.
„Europos piliečiai dažnai kvėpuoja oru, kuris neatitinka Europos standartų, – pažymėjo EAA.
„Air Baltic" lėktuvas buvo pakeliui į Maskvą, tačiau pakilus vienas pilotas pasiskundė bloga savijauta, ir buvo priimtas sprendimas grįžti į Rygą", – bendrovės atstovas Janis Vanagas pirmadienį sakė duodamas interviu komercinei televizijai LNT.
„Pasigirdo Lietuvos aukščiausios valdžios pareiškimų dėl ginčo perkėlimo į PPO.
